<!--#include virtual="/-/inc/general__page_start.inc" -->
<title>Енеїда ☼ Іван Котляревський ☼ Частина четверта</title>
<meta name="Description" content="Іван Котляревський «Енеїда» Частина четверта">
<link rel="canonical" href="https://proridne.org/Український фольклор Книги/Іван Котляревський ☼ Енеїда/4.html">
<!--#include virtual="/-/inc/pageType__Книга Іван Котляревський «Енеїда» Розділ.inc" -->

<article class="articleMain">
	<h1 class="articleMain__header">Енеїда — Частина четверта <br><span class="article__authorInHeader">Іван Котляревський</span></h1>
	<div class="poem">
		<p><a id="_ftnref1" href="#_ftn1"><sup>1</sup></a></p>
		<p>
			Борщів як три не поденькуєш,<br>
			На моторошні засердчить;<br>
			І зараз тяглом закишкуєш,<br>
			І в буркоті закендюшить.<br>
			Коли ж що напхом з’язикаєш<br>
			І в тереб добре зживотаєш,<br>
			То на веселі занутрить;<br>
			Об лихо вдаром заземлюєш,<br>
			І ввесь забуд свій зголодуєш,<br>
			І біг до горя зачортить.
		</p>
	</div>
	<div class="poem">
		<p>2</p>
		<p>
			Та що абищоти верзлялом,<br>
			Не казку кормом солов’ять:<br>
			Ось ну, закалиткуй брязкалом,<br>
			То радощі заденежать.<br>
			Коли давало сп’ятакуєш,<br>
			То, може, чуло зновинуєш,<br>
			Якщо з тобою спередить:<br>
			Куди на плавах човновати,<br>
			Як угодили Юнонати<br>
			І як Еней замінервить.
		</p>
	</div>
	<div class="poem">
		<p>3</p>
		<p>
			Мене за сю не лайте мову,<br>
			Не я її скомпоновав;<br>
			Сівіллу лайте безтолкову,<br>
			Її се мізок змусовав:<br>
			Се так вона коверзовала,<br>
			Енеєві пророковала,<br>
			Йому де поступатись як;<br>
			Хотіла мізок закрутити,<br>
			Щоб грошей більше улупити,<br>
			Хоть бідний був Еней і так.
		</p>
	</div>
	<div class="poem">
		<p>4</p>
		<p>
			Та треба з лиха догадаться,<br>
			Як прийде узлом до чогось;<br>
			А з відьмою не торговаться,<br>
			Щоб хлипати не довелось.<br>
			Подяковав старую суку<br>
			Еней за добрую науку,<br>
			Шагів з дванадцять в руку дав.<br>
			Сівілла грошики в калитку,<br>
			Піднявши пелену і свитку, —<br>
			Ізслизла, мов лихий злигав.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 054.png" alt="">
	</figure>

	<div class="poem">
		<p><a id="_ftnref5" href="#_ftn5"><sup>5</sup></a></p>
		<p>
			Еней, ізбувши сучу бабу,<br>
			Якмога швидше на човни,<br>
			Щоб не дала Юнона швабу,<br>
			Що опинився б в сатани.<br>
			Троянці, в човни посідавши<br>
			І швидко їх поодпихавши,<br>
			По вітру гарно поплили;<br>
			Гребли з диявола всі дружно,<br>
			Що деяким аж стало душно,<br>
			По хвилі весельця гули.
		</p>
	</div>
	<div class="poem">
		<p>6</p>
		<p>
			Пливуть — аж вітри забурчали<br>
			І закрутили не шутя,<br>
			Завили різно, засвистали,<br>
			Нема Енеєві пуття!<br>
			І зачало човни бурхати,<br>
			То сторч, то набік колихати,<br>
			Що враг устоїть на ногах;<br>
			Троянці з ляку задрижали,<br>
			Як лиху помогти — не знали;<br>
			Іграли тілько на зубах.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 055.png" alt="">
	</figure>

	<div class="poem">
		<p><a id="_ftnref7" href="#_ftn7"><sup>7</sup></a></p>
		<p>
			Як ось став вітер ущухати,<br>
			І хвилі трохи уляглись;<br>
			Став місяць з хмари виглядати,<br>
			І звізди на небі блись-блись!<br>
			Агу! Троянцям легче стало,<br>
			І тяжке горе з серця спало,<br>
			Уже-бо думали пропасть.<br>
			З людьми на світі так буває:<br>
			Коли кого міх налякає,<br>
			То послі торба спать не дасть.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 056.png" alt="">
	</figure>

	<div class="poem">
		<p><a id="_ftnref8" href="#_ftn8"><sup>8</sup></a></p>
		<p>
			Уже троянці вгамовались,<br>
			Могоричу всі потягли;<br>
			І, мов меньки, повивертались,<br>
			Безпечно спати залягли;<br>
			Аж ось поромщик їх, проноза,<br>
			На землю впав, як міх із воза,<br>
			І, мов на пуп, репетовав:<br>
			«Пропали всі ми з головами,<br>
			Прощаймось з тілом і душами,<br>
			Остатній наш народ пропав.
		</p>
	</div>
	<div class="poem">
		<p><a id="_ftnref9" href="#_ftn9"><sup>9</sup></a></p>
		<p>
			Заклятий острів перед нами,<br>
			І ми його не минемо,<br>
			Не пропливем нігде човнами,<br>
			А на йому пропадемо;<br>
			Живе на острові цариця<br>
			Цірцея, люта чарівниця<br>
			І дуже злая на людей;<br>
			Які лиш не остережуться,<br>
			А їй на острів попадуться,<br>
			Тих переверне на звірей.
		</p>
	</div>
	<div class="poem">
		<p><a id="_ftnref10" href="#_ftn10"><sup>10</sup></a></p>
		<p>
			Не будеш тут ходить на парі,<br>
			А зараз підеш чотирма;<br>
			Пропали, як сірко в базарі!<br>
			Готовте шиї до ярма!<br>
			По нашому хахлацьку строю<br>
			Не будеш цапом, ні козою,<br>
			А вже запевне що волом:<br>
			І будеш в плузі походжати,<br>
			До броваря дрова таскати,<br>
			А може, підеш бовкуном.
		</p>
	</div>
	<div class="poem">
		<p><a id="_ftnref11" href="#_ftn11"><sup>11</sup></a></p>
		<p>
			Лях цвенькати уже не буде,<br>
			Загубить чуйку і жупан,<br>
			І «не позвалям» там забуде,<br>
			А заблеє так, як баран.<br>
			Москаль — бодай би не козою<br>
			Замекекекав з бородою;<br>
			А прус хвостом не завиляв,<br>
			Як, знаєш, лис хвостом виляє,<br>
			Як дуже Дойда налягає,<br>
			І як Чухрай угонку дав.
		</p>
	</div>
	<div class="poem">
		<p><a id="_ftnref12" href="#_ftn12"><sup>12</sup></a></p>
		<p>
			Цесарці ходять журавлями,<br>
			Цірцеї служать за гусар<br>
			І в острові тім сторожами.<br>
			Італіянець же маляр,<br>
			Ісквапнійший на всякі штуки<br>
			Співак, танцюра на всі руки,<br>
			Уміє і чижів ловить;<br>
			Сей переряжен в обезяну,<br>
			Ошийник носить із сап’яну<br>
			І осужден людей смішить.
		</p>
	</div>
	<div class="poem">
		<p><a id="_ftnref13" href="#_ftn13"><sup>13</sup></a></p>
		<p>
			Французи ж, давнії сіпаки,<br>
			Головорізи-різники,<br>
			Сі перевернуті в собаки,<br>
			Чужі щоб гризли маслаки.<br>
			Вони і на владику лають,<br>
			За горло всякого хватають,<br>
			Гризуться і проміж себе:<br>
			У них хто хитрий, то і старший,<br>
			І знай всім наминає парші,<br>
			Чуприну всякому скубе.
		</p>
	</div>
	<div class="poem">
		<p><a id="_ftnref14" href="#_ftn14"><sup>14</sup></a></p>
		<p>
			Повзуть швейцарці черв’яками,<br>
			Голландці квакають в багні,<br>
			Чухонці лазять мурав’ями,<br>
			Пізнаєш жида там в свині.<br>
			Індиком ходить там гішпанець,<br>
			Кротом же лазить португалець,<br>
			Звіркує шведин вовком там,<br>
			Датчанин добре жеребцює,<br>
			Ведмедем турчин там танцює;<br>
			Побачите, що буде нам».
		</p>
	</div>
	<div class="poem">
		<p>15</p>
		<p>
			Біду побачив неминучу,<br>
			Троянці всі і пан Еней<br>
			Зібралися в одну всі кучу<br>
			Подумать о біді своєй,<br>
			І миттю тут уговорились,<br>
			Щоб всі хрестились і молились,<br>
			Щоб тілько острів їм минуть.<br>
			Молебень же втяли Еолу,<br>
			Щоб вітрам, по його ізволу,<br>
			В другий бік повелів дмухнуть.
		</p>
	</div>
	<div class="poem">
		<p><a id="_ftnref16" href="#_ftn16"><sup>16</sup></a></p>
		<p>
			Еол молебнем вдовольнився<br>
			І вітрів зараз одвернув,<br>
			Троянський плав перемінився,<br>
			Еней буть звірем увильнув.<br>
			Ватага вся повеселіла,<br>
			Горілка з пляшок булькотіла,<br>
			Ніхто ні каплі не пролив;<br>
			Потім взялися за весельця<br>
			І пригребнули всі од серця,<br>
			Мовби Еней по пошті плив.
		</p>
	</div>
	<div class="poem">
		<p><a id="_ftnref17" href="#_ftn17"><sup>17</sup></a></p>
		<p>
			Еней, по човну походжая,<br>
			Роменський тютюнець курив;<br>
			На всі чотири розглядая,<br>
			Коли б чого не пропустив.<br>
			«Хваліте, — крикнув, — братця, бога!<br>
			Гребіте дужче якомога,<br>
			От Тібр перед носом у нас,<br>
			Ся річка Зевсом обіщана<br>
			І з берегами нам оддана.<br>
			Греби! — от закричу шабас!»
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 057.png" alt="">
	</figure>

	<div class="poem">
		<p><a id="_ftnref18" href="#_ftn18"><sup>18</sup></a></p>
		<p>
			Гребнули раз, два, три, чотири,<br>
			Як на! — у берега човни;<br>
			Троянці наші чуприндирі<br>
			На землю скіць — як там були!<br>
			І зараз стали розкладатись,<br>
			Копати, строїть, ташоватись,<br>
			Мов їм під лагер суд одвів.<br>
			Еней кричить: «Моя тут воля,<br>
			І кілько оком скинеш поля,<br>
			Скрізь геть настрою городів».
		</p>
	</div>
	<div class="poem">
		<p><a id="_ftnref19" href="#_ftn19"><sup>19</sup></a></p>
		<p>
			Земелька ся була Латинська,<br>
			Завзятий цар в ній був Латин;<br>
			Старий скупиндя — скурвасинська,<br>
			Дрижав, як Каїн, за алтин.<br>
			А также всі його підданці<br>
			Носили латані галанці,<br>
			Дивившись на свого царя;<br>
			На гроші там не козиряли,<br>
			А в кітьки крашанками грали,<br>
			Не візьмеш даром сухаря.
		</p>
	</div>
	<div class="poem">
		<p><a id="_ftnref20" href="#_ftn20"><sup>20</sup></a></p>
		<p>
			Латин сей, хоть не дуже близько,<br>
			А все олімпським був рідня,<br>
			Не кланявся нікому низько,<br>
			Для його все була бридня.<br>
			Мерика, кажуть, його мати,<br>
			До Фавна стала учащати<br>
			Та і Латина добула.<br>
			Латин дочку мав чепуруху,<br>
			Проворну, гарну і моргуху,<br>
			Одна у нього і була.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 058.png" alt="">
	</figure>

	<div class="poem">
		<p><a id="_ftnref21" href="#_ftn21"><sup>21</sup></a></p>
		<p>
			Дочка була зальотна птиця<br>
			І ззаду, спереду, кругом;<br>
			Червона, свіжа, як кислиця,<br>
			І все ходила павичом.<br>
			Дородна, росла і красива,<br>
			Приступна, добра, не спесива,<br>
			Гнучка, юрлива, молода;<br>
			Хоть хто на неї ненароком<br>
			Закине молодецьким оком,<br>
			То так її і вподоба.
		</p>
	</div>
	<div class="poem">
		<p><a id="_ftnref22" href="#_ftn22"><sup>22</sup></a></p>
		<p>
			Така дівча — кусочок ласий,<br>
			Заслинишся, як глянеш раз;<br>
			Що ваші гречеські ковбаси!<br>
			Що ваш первак, грушевий квас!<br>
			Завійниця од неї вхопить,<br>
			На голову насяде клопіт;<br>
			А може, тьохне і не там.<br>
			Поставить рогом ясні очі,<br>
			Що не доспиш петрівськой ночі;<br>
			Те по собі я знаю сам.
		</p>
	</div>
	<div class="poem">
		<p>23</p>
		<p>
			Сусідні хлопці женихались<br>
			На гарну дівчину таку,<br>
			І сватать деякі питались,<br>
			Які хотіли, щоб смаку<br>
			В Латиновій дочці добиться,<br>
			Царя приданим поживиться,<br>
			Геть, геть — і царство за чуб взять.<br>
			Но ненечка її Амата<br>
			В душі своїй була строката,<br>
			Не всякий їй любився зять.
		</p>
	</div>
	<div class="poem">
		<p><a id="_ftnref24" href="#_ftn24"><sup>24</sup></a></p>
		<p>
			Один був Турн, царьок нешпетний,<br>
			З Латином у сусідстві жив,<br>
			Дочці і матері прикметний,<br>
			І батько дуже з ним дружив.<br>
			Не в шутку молодець був жвавий,<br>
			Товстий, високий, кучерявий,<br>
			Обточений, як огірок;<br>
			І війська мав свого чимало,<br>
			І грошиків таки бряжчало,<br>
			Куди не кинь, був Турн царьок.
		</p>
	</div>
	<div class="poem">
		<p>25</p>
		<p>
			Пан Турн щось дуже підсипався<br>
			Царя Латина до дочки,<br>
			Як з нею був, то виправлявся<br>
			І піднімавсь на каблучки.<br>
			Латин, дочка, стара Амата<br>
			Щодень від Турна ждали свата,<br>
			Уже нашили рушників<br>
			І всяких всячин напридбали,<br>
			Які на сватанні давали,<br>
			Все сподівались старостів.
		</p>
	</div>
	<div class="poem">
		<p><a id="_ftnref26" href="#_ftn26"><sup>26</sup></a></p>
		<p>
			Коли чого в руках не маєш,<br>
			То не хвалися, що твоє;<br>
			Що буде, ти того не знаєш,<br>
			Утратиш, може, і своє.<br>
			Не розглядівши, кажуть, броду,<br>
			Не лізь прожогом перший в воду,<br>
			Бо щоб не насмішив людей.<br>
			І перше в волок подивися,<br>
			Тогді і рибою хвалися;<br>
			Бо будеш йолоп, дуралей.
		</p>
	</div>
	<div class="poem">
		<p><a id="_ftnref27" href="#_ftn27"><sup>27</sup></a></p>
		<p>
			Як пахло сватанням в Латина<br>
			І ждали тілько четверга,<br>
			Аж тут Анхізова дитина<br>
			Припленталась на берега<br>
			Зо всім своїм троянським плем’ям.<br>
			Еней не марно тратив врем’я,<br>
			По-молодецьку закурив:<br>
			Горілку, пиво, мед і брагу<br>
			Поставивши перед ватагу,<br>
			Для збору в труби засурмив.
		</p>
	</div>
	<div class="poem">
		<p>28</p>
		<p>
			Троянство, знаєш, все голодне<br>
			Сипнуло ристю на той клик;<br>
			Як галич в врем’я непогодне,<br>
			Всі підняли великий крик.<br>
			Сивушки зараз ковтонули<br>
			По ківшику, і не здригнули,<br>
			І докосились до потрав.<br>
			Все військо добре убирало,<br>
			Аж поза ухами лящало,<br>
			Один перед другим хватав.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 059.png" alt="">
	</figure>

	<div class="poem">
		<p><a id="_ftnref29" href="#_ftn29"><sup>29</sup></a></p>
		<p>
			Вбирали січену капусту,<br>
			Шатковану, і огірки<br>
			(Хоть се було в час м’ясопусту),<br>
			Хрін з квасом, редьку, буряки;<br>
			Рябка, тетерю, саламаху —<br>
			Як не було — поїли з маху<br>
			І всі строщили сухарі,<br>
			Що не було, все поз’їдали,<br>
			Горілку всю повипивали,<br>
			Як на вечері косарі.
		</p>
	</div>
	<div class="poem">
		<p><a id="_ftnref30" href="#_ftn30"><sup>30</sup></a></p>
		<p>
			Еней оставив із носатку<br>
			Було горілки про запас,<br>
			Но клюкнув добре по порядку,<br>
			Розщедривсь, як бува у нас,<br>
			Хотів посліднім поділитись,<br>
			Щоб до кінця уже напитись,<br>
			І добре цівкою смикнув;<br>
			За ним і вся його голота<br>
			Тягла, поки була охота,<br>
			Що деякий і хвіст надув.
		</p>
	</div>
	<div class="poem">
		<p>31</p>
		<p>
			Барильця, пляшечки, носатку,<br>
			Сулії, тикви, боклажки,<br>
			Все висушили без остатку,<br>
			Посуду потовкли в шматки.<br>
			Троянці з хмелю просипались,<br>
			Скучали, що не похмелялись;<br>
			Пішли, щоб землю озирать,<br>
			Де їм показано селитись,<br>
			Жить, будоватися, женитись,<br>
			І щоб латинців розпізнать.
		</p>
	</div>
	<div class="poem">
		<p>32</p>
		<p>
			Ходили там чи не ходили,<br>
			Як ось вернулись і назад<br>
			І чепухи нагородили,<br>
			Що пан Еней не був і рад.<br>
			Сказали: «Люди тут бормочуть,<br>
			Язиком дивним нам сокочуть,<br>
			І ми їх мови не втнемо;<br>
			Слова свої на ус кончають,<br>
			Як ми що кажем їм — не знають,<br>
			Між ними ми пропадемо».
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 060.png" alt="">
	</figure>

	<div class="poem">
		<p><a id="_ftnref33" href="#_ftn33"><sup>33</sup></a></p>
		<p>
			Еней тут зараз взяв догадку,<br>
			Велів побігти до дяків,<br>
			Купить Піярськую граматку,<br>
			Полуставців, октоїхів;<br>
			І всіх зачав сам мордовати,<br>
			Поверху, по словам складати<br>
			Латинськую тму, мну, здо, тло:<br>
			Троянське плем’я все засіло<br>
			Коло книжок, що аж потіло,<br>
			І по-латинському гуло.
		</p>
	</div>
	<div class="poem">
		<p><a id="_ftnref34" href="#_ftn34"><sup>34</sup></a></p>
		<p>
			Еней від них не одступався,<br>
			Тройчаткою всіх приганяв;<br>
			І хто хоть трохи ліновався,<br>
			Тому субітки і давав.<br>
			За тиждень так лацину взнали,<br>
			Що вже з Енеєм розмовляли<br>
			І говорили все на ус:<br>
			Енея звали Енеусом,<br>
			Уже не паном — домінусом,<br>
			Себе ж то звали — троянус.
		</p>
	</div>
	<div class="poem">
		<p>35</p>
		<p>
			Еней троянців похваливши,<br>
			Що так лацину поняли,<br>
			Сивушки в кубочки наливши,<br>
			І могорич всі запили.<br>
			Потім з десяток щомудрійших,<br>
			В лацині щонайрозумнійших,<br>
			З ватаги вибравши якраз,<br>
			Послав послами до Латина<br>
			Од імені свого і чина,<br>
			А з чим послав, то дав приказ.
		</p>
	</div>
	<div class="poem">
		<p>36</p>
		<p>
			Посли, прийшовши до столиці,<br>
			Послали до царя сказать,<br>
			Що до його і до цариці<br>
			Еней прислав поклон оддать<br>
			І з хлібом, з сіллю і з другими<br>
			Подарками предорогими,<br>
			Щоб познакомитись з царем;<br>
			І як доб’ється панськой ласки<br>
			Еней-сподар і князь троянський,<br>
			То прийде сам в царський терем.
		</p>
	</div>
	<div class="poem">
		<p>37</p>
		<p>
			Латину тілько що сказали,<br>
			Що од Енея єсть посли,<br>
			Із хлібом, з сіллю причвалали,<br>
			Та і подарки принесли,<br>
			Хотять Латину поклониться,<br>
			Знакомитись і подружиться,<br>
			Як тут Латин і закричав:<br>
			«Впусти! я хліба не цураюсь<br>
			І з добрими людьми братаюсь.<br>
			От на ловця звір наскакав!»
		</p>
	</div>
	<div class="poem">
		<p><a id="_ftnref38" href="#_ftn38"><sup>38</sup></a></p>
		<p>
			Велів тут зараз прибирати<br>
			Світлиці, сіни, двір мести;<br>
			Клечання по двору саджати,<br>
			Шпалерів разних нанести<br>
			І вибивать царськую хату;<br>
			Либонь, покликав і Амату,<br>
			Щоб і вона дала совіт,<br>
			Як лучче, краще прибирати,<br>
			Де, як коврами застилати<br>
			І підбирать до цвіту цвіт.
		</p>
	</div>
	<div class="poem">
		<p><a id="_ftnref39" href="#_ftn39"><sup>39</sup></a></p>
		<p>
			Послав гінця до богомаза,<br>
			Щоб мальовання накупить,<br>
			І также розного припаса,<br>
			Щоб що було і їсть і пить.<br>
			Вродилось ренське з курдимоном<br>
			І пиво чорнеє з лимоном,<br>
			Сивушки же трохи не з спуст;<br>
			Де не взялись воли, телята,<br>
			Барани, вівці, поросята;<br>
			Латин прибравсь, мов на запуст.
		</p>
	</div>
	<div class="poem">
		<p>40</p>
		<p>
			Ось привезли і мальовання<br>
			Роботи первійших майстрів,<br>
			Царя Гороха пановання,<br>
			Патрети всіх багатирів:<br>
			Як Александр цареві Пору<br>
			Давав із військом добру хльору;<br>
			Чернець Мамая як побив;<br>
			Як Муромець Ілля гуляє,<br>
			Як б’є половців, проганяє, —<br>
			Як Переяслів боронив;
		</p>
	</div>
	<div class="poem">
		<p>41</p>
		<p>
			Бова з Полканом як водився,<br>
			Один другого як вихрив;<br>
			Як Соловей-харциз женився,<br>
			Як в Польщі Желізняк ходив.<br>
			Патрет був француза Картуша,<br>
			Против його стояв Гаркуша,<br>
			А Ванька-каїн впереді.<br>
			І всяких всячин накупили,<br>
			Всі стіни ними обліпили;<br>
			Латин дививсь їх красоті!
		</p>
	</div>
	<div class="poem">
		<p><a id="_ftnref42" href="#_ftn42"><sup>42</sup></a></p>
		<p>
			Латин, так дома спорядивши,<br>
			Кругом все в хатах оглядав,<br>
			Світелки, сіни обходивши,<br>
			Собі убори добирав:<br>
			Плащем з клейонки обвернувся,<br>
			Циновим гудзем застебнувся,<br>
			На голову взяв капелюх;<br>
			Набув на ноги кинді нові<br>
			І рукавиці взяв шкапові,<br>
			Надувсь, мов на огні лопух.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 061.png" alt="">
	</figure>

	<div class="poem">
		<p><a id="_ftnref43" href="#_ftn43"><sup>43</sup></a></p>
		<p>
			Латин як цар в своїм наряді<br>
			Ішов в кругу своїх вельмож,<br>
			Которі всі були в параді,<br>
			Надувся всякий з них, як йорж.<br>
			Царя на дзиглик посадили,<br>
			А сами мовчки одступили<br>
			Від покутя аж до дверей.<br>
			Цариця ж сіла на ослоні,<br>
			В єдамашковому шушоні,<br>
			В кораблику із соболей.
		</p>
	</div>
	<div class="poem">
		<p><a id="_ftnref44" href="#_ftn44"><sup>44</sup></a></p>
		<p>
			Дочка Лавися-чепуруха<br>
			В німецькім фуркальці була,<br>
			Вертілась, як в окропі муха,<br>
			В верцадло очі все п’яла.<br>
			Од дзиглика ж царя Латина<br>
			Скрізь прослана була ряднина<br>
			До самой хвіртки і воріт;<br>
			Стояло військо тут зальотне,<br>
			Волове, кінне і піхотне,<br>
			І ввесь був зібраний повіт.
		</p>
	</div>
	<div class="poem">
		<p><a id="_ftnref45" href="#_ftn45"><sup>45</sup></a></p>
		<p>
			Послів ввели к царю з пихою,<br>
			Як водилося у латин;<br>
			Несли подарки пред собою:<br>
			Пиріг завдовжки із аршин,<br>
			І солі кримки і бахмутки,<br>
			Лахміття розного три жмутки,<br>
			Еней Латину що прислав.<br>
			Посли к Латину приступились,<br>
			Три рази низько поклонились,<br>
			А старший рацію сказав:
		</p>
	</div>
	<div class="poem">
		<p>46</p>
		<p>
			«Енеус ностер магнус панус<br>
			І славний троянорум князь,<br>
			Шмигляв по морю як циганус,<br>
			Ад те, о рекс! прислав нунк нас.<br>
			Рогамус, доміне Латине,<br>
			Нехай наш капут не загине,<br>
			Пермітте жить в землі своєй,<br>
			Хоть за пекунії, хоть гратіс,<br>
			Ми дяковати будем сатіс<br>
			Бенефіценції твоєй.
		</p>
	</div>
	<div class="poem">
		<p>47</p>
		<p>
			О рекс! будь нашим меценатом,<br>
			І ласкам туам покажи,<br>
			Енеусу зробися братом,<br>
			О оптіме! не одкажи:<br>
			Енеус прінцепс єсть моторний,<br>
			Формозус, гарний і проворний,<br>
			Побачиш сам інноміне!<br>
			Вели акціпере подарки<br>
			З ласкавим видом і без сварки,<br>
			Що прислані через мене:
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 062.png" alt="">
	</figure>

	<div class="poem">
		<p><a id="_ftnref48" href="#_ftn48"><sup>48</sup></a></p>
		<p>
			Се килим-самольот чудесний,<br>
			За Хмеля виткався царя,<br>
			Літа під облака небесні,<br>
			До місяця і де зоря;<br>
			Но можна стіл ним застилати,<br>
			І перед ліжком простилати,<br>
			І тарадайку закривать.<br>
			Царівні буде він в пригоду,<br>
			І то найбільш для того году,<br>
			Як замуж прийдеться давать.
		</p>
	</div>
	<div class="poem">
		<p><a id="_ftnref49" href="#_ftn49"><sup>49</sup></a></p>
		<p>
			Ось скатерть шльонськая нешпетна,<br>
			Її у Липську добули;<br>
			Найбільше в тім вона прикметна,<br>
			На стіл як тілько настели<br>
			І загадай якої страви,<br>
			То всякі вродяться потрави,<br>
			Які на світі тілько єсть:<br>
			Пивце, винце, медок, горілка,<br>
			Рушник, ніж, ложка і тарілка.<br>
			Цариці мусим сю піднесть.
		</p>
	</div>
	<div class="poem">
		<p><a id="_ftnref50" href="#_ftn50"><sup>50</sup></a></p>
		<p>
			А се сап’янці-самоходи,<br>
			Що в них ходив іще Адам;<br>
			В стариннії пошиті годи,<br>
			Не знаю, як достались нам;<br>
			Либонь, достались од пендосів,<br>
			Що в Трої нам утерли носів,<br>
			Про те Еней зна молодець;<br>
			Сю вещ, як рідку і старинну,<br>
			Підносимо царю Латину,<br>
			З поклоном низьким, на ралець».
		</p>
	</div>
	<div class="poem">
		<p>51</p>
		<p>
			Цариця, цар, дочка Лавина<br>
			Зглядалися проміж себе,<br>
			Із рота покотилась слина,<br>
			До себе всякий і гребе<br>
			Які достались їм подарки,<br>
			Насилу обійшлось без сварки;<br>
			Як ось Латин сказав послам:<br>
			«Скажіте вашому Енею,<br>
			Латин із цілою сім’єю,<br>
			Крий боже, як всі раді вам.
		</p>
	</div>
	<div class="poem">
		<p><a id="_ftnref52" href="#_ftn52"><sup>52</sup></a></p>
		<p>
			І вся моя маєтность рада,<br>
			Що бог вас навернув сюди;<br>
			Мні мила ваша вся громада,<br>
			Я не пущу вас нікуди;<br>
			Прошу Енею покланятись<br>
			І хліба-солі не цуратись,<br>
			Кусок остатній розділю.<br>
			Дочка у мене одиначка,<br>
			Хазяйка добра, пряха, швачка,<br>
			То може і в рідню вступлю».
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 063.png" alt="">
	</figure>

	<div class="poem">
		<p><a id="_ftnref53" href="#_ftn53"><sup>53</sup></a></p>
		<p>
			І зараз попросив до столу<br>
			Латин Енеєвих бояр,<br>
			Пили горілку до ізволу<br>
			І їли бублики, кав’яр;<br>
			Був борщ до шпундрів з буряками,<br>
			А в юшці потрух з галушками,<br>
			Потім до соку каплуни;<br>
			З отрібки баба, шарпанина,<br>
			Печена з часником свинина,<br>
			Крохналь, який їдять пани.
		</p>
	</div>
	<div class="poem">
		<p><a id="_ftnref54" href="#_ftn54"><sup>54</sup></a></p>
		<p>
			В обід пили заморські вина,<br>
			Не можна всіх їх розказать,<br>
			Бо потече із рота слина<br>
			У декого, як описать:<br>
			Пили сикизку, деренівку<br>
			І кримську вкусную дулівку,<br>
			Що то айвовкою зовуть.<br>
			На віват — з мущирів стріляли,<br>
			Туш — грімко трубачі іграли,<br>
			А многоліт — дяки ревуть!
		</p>
	</div>
	<div class="poem">
		<p><a id="_ftnref55" href="#_ftn55"><sup>55</sup></a></p>
		<p>
			Латин по царському звичаю<br>
			Енею дари одрядив:<br>
			Лубенського шмат короваю,<br>
			Корито опішнянських слив,<br>
			Горіхів київських смажених,<br>
			Полтавських пундиків пряжених<br>
			І гусячих п’ять кіп яєць;<br>
			Рогатого скота з Лип’янки,<br>
			Сивухи відер з п’ять Будянки,<br>
			Сто решетилівських овець.
		</p>
	</div>
	<div class="poem">
		<p>56</p>
		<p>
			Латин старий і полигався<br>
			З Енеєм нашим молодцем,<br>
			Еней і зятем називався, —<br>
			Но діло краситься кінцем!<br>
			Еней по щастю без поміхи<br>
			Вдавався в жарти, ігри, сміхи,<br>
			А о Юноні і забув,<br>
			Його котора не любила<br>
			І скрізь за ним, де був, слідила,<br>
			Нігде од неї не ввильнув.
		</p>
	</div>
	<div class="poem">
		<p>57</p>
		<p>
			Ірися, цьохля проклятуща,<br>
			Завзятійша од всіх брехух,<br>
			Олімпська мчалка невсипуща,<br>
			Крикливійша із щебетух,<br>
			Прийшла, Юноні розказала,<br>
			Енея як Латинь приймала,<br>
			Який між ними єсть уклад:<br>
			Еней за тестя мав Латина,<br>
			А сей Енея як за сина,<br>
			І у дочки з Енеєм лад.
		</p>
	</div>
	<div class="poem">
		<p><a id="_ftnref58" href="#_ftn58"><sup>58</sup></a></p>
		<p>
			«Еге! — Юнона закричала. —<br>
			Поганець як же розібрав!<br>
			Я нарошно йому спускала,<br>
			А він і ноги розіклав!<br>
			Ого! провчу я висікаку<br>
			І перцю дам йому, і маку,<br>
			Потямить, якова-то я.<br>
			Проллю троянську кров, латинську,<br>
			Вмішаю Турна скурвасинську,<br>
			Я наварю їм киселя».
		</p>
	</div>
	<div class="poem">
		<p><a id="_ftnref59" href="#_ftn59"><sup>59</sup></a></p>
		<p>
			І на! через штафет к Плутону<br>
			За підписом своїм приказ,<br>
			Щоб фурію він Тезіфону<br>
			Послав к Юноні той же час;<br>
			Щоб ні в берлині, ні в дормезі,<br>
			І ні в ридвані, ні в портшезі,<br>
			А бігла б на перекладних;<br>
			Щоб не було в путі препони,<br>
			То б заплатив на три прогони,<br>
			Щоб на Олімп вродилась вмиг.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 064.png" alt="">
	</figure>

	<div class="poem">
		<p><a id="_ftnref60" href="#_ftn60"><sup>60</sup></a></p>
		<p>
			Прибігла фурія із пекла,<br>
			Яхиднійша од всіх відьом,<br>
			Зла, хитра, злобная, запекла,<br>
			Робила з себе скрізь содом.<br>
			Ввійшла к Юноні з ревом, стуком,<br>
			З великим треском, свистом, гуком,<br>
			Зробила об собі лепорт.<br>
			Якраз її взяли гайдуки<br>
			І повели в терем під руки,<br>
			Хоть так страшна була, як чорт.
		</p>
	</div>
	<div class="poem">
		<p>61</p>
		<p>
			«Здорова, люба, мила доню, —<br>
			Юнона в радощах кричить, —<br>
			До мене швидче, Тезифоню!» —<br>
			І ціловать її біжить.<br>
			«Сідай, голубко! — як ся маєш?<br>
			Чи пса троянського ти знаєш?<br>
			Тепер к Латину завітав,<br>
			І крутить там, як в Карфагені;<br>
			Достанеться дочці і нені,<br>
			Латин щоб в дурні не попав.
		</p>
	</div>
	<div class="poem">
		<p>62</p>
		<p>
			Ввесь знає світ, що я не злобна,<br>
			Людей губити не люблю;<br>
			Но річ така богоугодна,<br>
			Коли Енея погублю.<br>
			Зроби ти похорон з весілля,<br>
			Задай ти добре всім похмілля,<br>
			Хотьби побрали всіх чорти:<br>
			Амату, Турна і Латина,<br>
			Енея, гадового сина,<br>
			Пужни по-своєму їх ти!»
		</p>
	</div>
	<div class="poem">
		<p>63</p>
		<p>
			«Я наймичка твоя покорна, —<br>
			Ревнула фурія, як грім, —<br>
			На всяку хіть твою неспорна,<br>
			Сама троянців всіх поїм;<br>
			Амату з Турном я з’єднаю<br>
			І сим Енея укараю,<br>
			Латину ж в тім’я дур пущу;<br>
			Побачать то боги і люде,<br>
			Що з сватання добра не буде,<br>
			Всіх, всіх в шматочки потрощу».
		</p>
	</div>
	<div class="poem">
		<p><a id="_ftnref64" href="#_ftn64"><sup>64</sup></a></p>
		<p>
			І перекинулась клубочком,<br>
			Кіть-кіть з Олімпа, як стріла;<br>
			Як йшла черідка вечерочком,<br>
			К Аматі шусть — як там була!<br>
			Смутна Амата пір’я драла,<br>
			Слізки ронила і вздихала,<br>
			Що Турн-князьок не буде зять;<br>
			Кляла Лавинії родини,<br>
			Кляла кумів, кляла хрестини,<br>
			Та що ж? — проти ріжна не прать.
		</p>
	</div>
	<div class="poem">
		<p>65</p>
		<p>
			Яга, під пелену підкравшись,<br>
			Гадюкой в серце поповзла,<br>
			По всіх куточках позвивавшись,<br>
			В Аматі рай собі найшла.<br>
			В стравлену її утробу<br>
			Наклала злості, мовби бобу;<br>
			Амата стала не своя;<br>
			Сердита лаяла, кричала,<br>
			Себе, Латина проклинала<br>
			І всім давала тришия.
		</p>
	</div>
	<div class="poem">
		<p><a id="_ftnref66" href="#_ftn66"><sup>66</sup></a></p>
		<p>
			Потім і Турна навістила<br>
			Пресуча, лютая яга;<br>
			І із сього князька зробила<br>
			Енею лишнього врага.<br>
			Турн, по воєнному звичаю,<br>
			З горілкою напившись чаю,<br>
			Сказать попросту, п’яний спав;<br>
			Яга тихенько підступила<br>
			І люте снище підпустила,<br>
			Що Турн о тім не помишляв.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 065.png" alt="">
	</figure>

	<div class="poem">
		<p>67</p>
		<p>
			Йому, бач, сонному верзлося,<br>
			Буцім Анхізове дитя<br>
			З Лавинією десь зійшлося<br>
			І женихалось не шутя:<br>
			Буцім з Лависей обнімався,<br>
			Буцім до пазухи добрався,<br>
			Буцім і перстень з пальця зняв;<br>
			Лавися перше мов пручалась,<br>
			А послі мов угамовалась,<br>
			І їй буцім Еней сказав:
		</p>
	</div>
	<div class="poem">
		<p>68</p>
		<p>
			«Лависю, милеє кохання!<br>
			Ти бачиш, як тебе люблю:<br>
			Но що се наше женихання,<br>
			Коли тебе навік гублю?<br>
			Рутулець Турн тебе вже свата,<br>
			За ним, бач, тягне і Амата,<br>
			І ти в йому находиш смак.<br>
			До кого хіть ти більшу маєш,<br>
			Скажи, кого з нас вибираєш?<br>
			Нехай я згину, неборак!»
		</p>
	</div>
	<div class="poem">
		<p>69</p>
		<p>
			«Живи, Енеєчку мій милий, —<br>
			Царівна сей дала одвіт, —<br>
			Для мене завжди Турн остилий,<br>
			Очам моїм один ти світ!<br>
			Тебе коли я не побачу,<br>
			То день той і годину трачу,<br>
			Моє ти щастя, животи;<br>
			Турн швидче нагле околіє,<br>
			Ніж, дурень, мною завладіє,<br>
			Я вся — твоя, і пан мій — ти!»
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 066.png" alt="">
	</figure>

	<div class="poem">
		<p>70</p>
		<p>
			Тут Турн без пам’яті схватився,<br>
			Стояв, як в землю вритий стовп;<br>
			Од злості, з хмелю ввесь трусився<br>
			І сна од яву не розчовп:<br>
			«Кого? — мене; і хто? — троянець!<br>
			Голяк, втікач, приплентач, ланець!<br>
			Звести? — Лавинію однять?<br>
			Не князь я! — гірше шмаровоза,<br>
			І дам собі урізать носа,<br>
			Коли Еней Латину зять.
		</p>
	</div>
	<div class="poem">
		<p><a id="_ftnref71" href="#_ftn71"><sup>71</sup></a></p>
		<p>
			Лавися шмат не для харциза,<br>
			Який пройдисвіт єсть Еней;<br>
			А то — і ти, голубко сиза,<br>
			Ізгинеш од руки моєй!<br>
			Я всіх поставлю вверх ногами,<br>
			Не подарую вас душами,<br>
			А більш Енею докажу.<br>
			Латина же, старого діда,<br>
			Прижму незгірше, як сусіда,<br>
			На кіл Амату посаджу».
		</p>
	</div>
	<div class="poem">
		<p><a id="_ftnref72" href="#_ftn72"><sup>72</sup></a></p>
		<p>
			І зараз лист послав к Енею,<br>
			Щоб вийшов битись сам на сам,<br>
			Помірявсь силою своєю,<br>
			Достав од Турна по усам;<br>
			Хоть на киї, хоть кулаками<br>
			Поштурхатись попід боками,<br>
			Або побитись і на смерть.<br>
			А также пхнув він драгомана<br>
			І до латинського султана,<br>
			Щоб і сьому мордаси втерть.
		</p>
	</div>
	<div class="poem">
		<p>73</p>
		<p>
			Яхидна фурія раденька,<br>
			Що по її все діло йшло;<br>
			До людських бід вона швиденька,<br>
			І горе мило їй було.<br>
			Махнула швидко до троянців,<br>
			Щоб сих латинських постоянців<br>
			По-своєму осатанить.<br>
			Тогді троянці всі з хортами<br>
			Збирались їхать за зайцями,<br>
			Князька свого повеселить.
		</p>
	</div>
	<div class="poem">
		<p><a id="_ftnref74" href="#_ftn74"><sup>74</sup></a></p>
		<p>
			Но «горе грішникові сущу, —<br>
			Так київський скубент сказав, —<br>
			Благих діл вовся не імущу!»<br>
			Хто божії судьби пізнав?<br>
			Хто де не дума — там ночує,<br>
			Хотів де бігти — там гальмує.<br>
			Так грішними судьба вертить!<br>
			Троянці сами то пізнали,<br>
			З малої речі пострадали,<br>
			Як то читатель сам уздрить.
		</p>
	</div>
	<div class="poem">
		<p><a id="_ftnref75" href="#_ftn75"><sup>75</sup></a></p>
		<p>
			Поблизь троянська кочовання<br>
			Був на одльоті хуторок,<br>
			Було в нім щупле будовання,<br>
			Ставок був, гребля і садок.<br>
			Жила Аматина там нянька,<br>
			Не знаю — жінка чи панянка,<br>
			А знаю, що була стара,<br>
			Скупа, і зла, і воркотуха,<br>
			Наушниця і щебетуха,<br>
			Давала чиншу до двора:
		</p>
	</div>
	<div class="poem">
		<p><a id="_ftnref76" href="#_ftn76"><sup>76</sup></a></p>
		<p>
			Ковбас десятків з три Латину,<br>
			Лавинії к Петру мандрик,<br>
			Аматі в тиждень по алтину,<br>
			Три хунти воску на ставник;<br>
			Льняної пряжі три півмітки,<br>
			Серпанків вісім на намітки<br>
			І двісті валяних гнотів.<br>
			Латин од няньки наживався,<br>
			Зате ж за няньку і вступався,<br>
			За няньку хоть на ніж готів.
		</p>
	</div>
	<div class="poem">
		<p><a id="_ftnref77" href="#_ftn77"><sup>77</sup></a></p>
		<p>
			У няньки був біленький цуцик,<br>
			Її він завжди забавляв:<br>
			Не дуже простий — родом муцик,<br>
			Носив поноску, танцьовав,<br>
			І панії лизав од скуки<br>
			Частенько ноги скрізь і руки,<br>
			І тімениці вигризав.<br>
			Царівна часто з ним ігралась,<br>
			Сама цариця любовалась,<br>
			А цар то часто годував.
		</p>
	</div>
	<div class="poem">
		<p><a id="_ftnref78" href="#_ftn78"><sup>78</sup></a></p>
		<p>
			Троянці, в роги затрубивши,<br>
			Пустили гончих в чагарі,<br>
			Кругом болото обступивши,<br>
			Бичами ляскали псарі;<br>
			Як тілько гончі заганяли,<br>
			Загавкали, заскавучали,<br>
			То муцик, вирвавшись надвір,<br>
			На голос гончих одізвався,<br>
			Чмихнув, завив, до них помчався.<br>
			Стременний думав, що то звір.
		</p>
	</div>
	<div class="poem">
		<p>79</p>
		<p>
			«Атю його! гуджга!» — і крикнув,<br>
			І з свори поспускав хортів;<br>
			Тут муцик до землі прилипнув<br>
			І дух від ляку затаїв;<br>
			Но пси, донюхавшись, доспіли,<br>
			Шарпнули муцика, із’їли<br>
			І посмоктали кісточки.<br>
			Як вість така дойшла до няньки,<br>
			То очі вип’яла, як баньки,<br>
			А з носа спали і очки.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 067.png" alt="">
	</figure>

	<div class="poem">
		<p><a id="_ftnref80" href="#_ftn80"><sup>80</sup></a></p>
		<p>
			Осатаніла вража баба<br>
			І крикнула, як на живіт,<br>
			Зробилась зараз дуже слаба,<br>
			Холодний показався піт,<br>
			Порвали маточні припадки,<br>
			Істерика і лихорадки,<br>
			І спазми жили потягли;<br>
			Під ніс їй клали асафету,<br>
			І теплую на пуп сервету,<br>
			Іще клістир з ромну дали.
		</p>
	</div>
	<div class="poem">
		<p>81</p>
		<p>
			Як тілько к пам’яті вернулась,<br>
			То зараз галас підняла;<br>
			До неї челядь вся сунулась<br>
			Для дива, як ввесь світ кляла;<br>
			Потім, схвативши головешку<br>
			І вибравшись на добру стежку,<br>
			Чкурнула просто до троян;<br>
			Всі курені їх попалити,<br>
			Енея заколоть, побити<br>
			І всіх троянських бусурман.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 068.png" alt="">
	</figure>

	<div class="poem">
		<p><a id="_ftnref82" href="#_ftn82"><sup>82</sup></a></p>
		<p>
			За нею челядь покотила,<br>
			Схвативши хто що запопав:<br>
			Кухарка чаплію вхопила,<br>
			Лакей тарілками шпурляв;<br>
			З рублем там прачка храбровала,<br>
			З дійницей ричка наступала,<br>
			Гуменний з ціпом скрізь совавсь;<br>
			Тут рота косарів з гребцями<br>
			Йшли битись з косами, з граблями,<br>
			Ніхто од бою не цуравсь.
		</p>
	</div>
	<div class="poem">
		<p>83</p>
		<p>
			Но у троянського народу<br>
			За шаг алтина не проси;<br>
			Хто москаля об’їхав зроду?<br>
			А займеш — ноги унеси.<br>
			Завзятого троянці кшталту,<br>
			Не струсять нічийого ґвалту<br>
			І носа хоть кому утруть;<br>
			І няньчину всю рать розбили,<br>
			Скалічили, розпотрошили<br>
			І всіх в тісний загнали кут.
		</p>
	</div>
	<div class="poem">
		<p><a id="_ftnref84" href="#_ftn84"><sup>84</sup></a></p>
		<p>
			В сіє-то нещасливе врем’я<br>
			І в самий штурхобочний бой,<br>
			Троянське і латинське плем’я<br>
			Як умивалося мазкой,<br>
			Прибіг гінець з письмом к Латину,<br>
			Нерадосну привіз новину,<br>
			Князь Турн йому війну писав;<br>
			Не в пир, бач, запрошав напитись,<br>
			А в поле визивав побитись;<br>
			Гінець і на словах додав:
		</p>
	</div>
	<div class="poem">
		<p>85</p>
		<p>
			«Царю Латине неправдивий!<br>
			Ти слово царськеє зламав;<br>
			Зате узол дружелюбивий<br>
			Навіки з Турном розірвав.<br>
			Од Турна шмат той однімаєш<br>
			І в рот Енеєві соваєш,<br>
			Що Турнові сам обіщав.<br>
			Виходь же завтра навкулачки,<br>
			Відтіль полізеш, мабуть, рачки,<br>
			Бодай і лунь щоб не злизав».
		</p>
	</div>
	<div class="poem">
		<p><a id="_ftnref86" href="#_ftn86"><sup>86</sup></a></p>
		<p>
			Не так розсердиться добродій,<br>
			Коли пан возний позов дасть;<br>
			Не так лютує голий злодій,<br>
			Коли немає що украсть;<br>
			Як наш Латин тут розгнівився<br>
			І на гінця сього озлився,<br>
			Що губи з серця покусав.<br>
			І тілько одповідь мав дати<br>
			І гнів царський свій показати,<br>
			Посол щоб Турнові сказав;
		</p>
	</div>
	<div class="poem">
		<p>87</p>
		<p>
			Як виглянув в вікно зненацька,<br>
			Прийшов Латин в великий страх;<br>
			Побачив люду скрізь багацько<br>
			По улицях і всіх кутках.<br>
			Латинці перлися товпами,<br>
			Шпурляли вгору всі шапками,<br>
			Кричали вголос на ввесь рот:<br>
			«Війна! Війна! против троянців,<br>
			Ми всіх Енеєвих поганців<br>
			Поб’єм — іскореним їх род».
		</p>
	</div>
	<div class="poem">
		<p>88</p>
		<p>
			Латин старий був не рубака<br>
			І воюватись не любив,<br>
			Од слова смерть він, неборака,<br>
			Був без душі і мов не жив.<br>
			Він стичку тілько мав на ліжку,<br>
			Аматі як не грав під ніжку,<br>
			І то тогді, як підтоптавсь;<br>
			Без того ж завжди був тихенький,<br>
			Як всякий дід старий, слабенький,<br>
			В чужеє діло не мішавсь.
		</p>
	</div>
	<div class="poem">
		<p><a id="_ftnref89" href="#_ftn89"><sup>89</sup></a></p>
		<p>
			Латин, і серцем, і душею<br>
			Далекий бувши од війни,<br>
			Зібравшись з мудростю своєю,<br>
			Щоб не попастись в кайдани,<br>
			Зізвав к собі панів вельможних,<br>
			Старих, чиновних і заможних,<br>
			Которих ради слухав сам;<br>
			І виславши геть-преч Амату,<br>
			Завів їх всіх в свою ківнату,<br>
			Таку сказав річ старшинам:
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 069.png" alt="">
	</figure>

	<div class="poem">
		<p>90</p>
		<p>
			«Чи ви од чаду, чи з похмілля?<br>
			Чи чорт за душу удряпнув?<br>
			Чи напились дурного зілля,<br>
			Чи глузд за розум завернув?<br>
			Скажіть — з чого війна взялася?<br>
			З чого ся мисль вам приплелася?<br>
			Коли я тішився війной?<br>
			Не звір я — людську кров пролити,<br>
			І не харциз, людей щоб бити,<br>
			Для мене гидкий всякий бой.
		</p>
	</div>
	<div class="poem">
		<p><a id="_ftnref91" href="#_ftn91"><sup>91</sup></a></p>
		<p>
			І як війну вести без збруї,<br>
			Без війська, хліба, без гармат,<br>
			Без грошей?.. Голови ви буї!<br>
			Який вас обезглуздив кат?<br>
			Хто буде з вас провіянтмейстер,<br>
			Або хто буде кригсцальмейстер,<br>
			Кому казну повірю я?<br>
			Не дуже хочете ви битись,<br>
			А тілько хочете нажитись,<br>
			І буде все біда моя.
		</p>
	</div>
	<div class="poem">
		<p>92</p>
		<p>
			Коли сверблять із вас у кого<br>
			Чи спина, ребра, чи боки,<br>
			Нащо просити вам чужого?<br>
			Мої великі кулаки<br>
			Почешуть ребра вам і спину;<br>
			Коли ж то мало, я дубину<br>
			Готов на ребрах сокрушить.<br>
			Служить вам рад малахаями,<br>
			Різками, кнуттям і киями,<br>
			Щоб жар воєнний потушить.
		</p>
	</div>
	<div class="poem">
		<p><a id="_ftnref93" href="#_ftn93"><sup>93</sup></a></p>
		<p>
			Покиньте ж се дурне юнацтво<br>
			І розійдіться по домах,<br>
			Панове виборне боярство;<br>
			А про війну і в головах<br>
			Собі ніколи не кладіте,<br>
			А мовчки в запічках сидіте,<br>
			Розгадуйте, що їсть і пить.<br>
			Хто ж о війні проговориться<br>
			Або кому війна присниться,<br>
			Тому дам чортзна-що робить».
		</p>
	</div>
	<div class="poem">
		<p>94</p>
		<p>
			Сказавши се, махнув рукою<br>
			І зараз сам пішов з ківнат<br>
			Бундючно-грізною ходою,<br>
			Що всякий був собі не рад.<br>
			Пристиджені його вельможі<br>
			На йолопів були похожі,<br>
			Ніхто з уст пари не пустив.<br>
			Не швидко бідні схаменулись<br>
			І в ратуш підтюпцем сунулись,<br>
			Уже як вечір наступив.
		</p>
	</div>
	<div class="poem">
		<p><a id="_ftnref95" href="#_ftn95"><sup>95</sup></a></p>
		<p>
			Тут думу довгую держали,<br>
			І всяк компоновав своє,<br>
			І вголос грімко закричали,<br>
			Що на Латина всяк плює<br>
			І на грозьбу не уважає,<br>
			Війну з Енеєм начинае,<br>
			Щоб некрут зараз набирать;<br>
			І не просить щоб у Латина<br>
			З казни його ані алтина,<br>
			Боярські гроші шафовать.
		</p>
	</div>
	<div class="poem">
		<p><a id="_ftnref96" href="#_ftn96"><sup>96</sup></a></p>
		<p>
			І так Латинь заворушилась,<br>
			Задумав всяк побить троян;<br>
			Відкіль та храбрість уродилась<br>
			Против Енеєвих прочан?<br>
			Вельможі царство збунтовали,<br>
			Против царя всіх наущали;<br>
			Вельможі! лихо буде вам.<br>
			Вельможі! хто царя не слуха,<br>
			Таким обрізать ніс і уха<br>
			І в руки всіх оддать катам.
		</p>
	</div>
	<div class="poem">
		<p><a id="_ftnref97" href="#_ftn97"><sup>97</sup></a></p>
		<p>
			О музо, панночко парнаська!<br>
			Спустись до мене на часок;<br>
			Нехай твоя научить ласка,<br>
			Нехай твій шепчеть голосок,<br>
			Латинь к війні як знаряжалась,<br>
			Як армія їх набиралась,<br>
			Який порядок в війську був;<br>
			Всі опиши мундири, збрую<br>
			І казку мні скажи такую,<br>
			Якой іще ніхто не чув.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 070.png" alt="">
	</figure>

	<div class="poem">
		<p><a id="_ftnref98" href="#_ftn98"><sup>98</sup></a></p>
		<p>
			Бояри вмиг скомпоновали<br>
			На аркуш маніхвест кругом,<br>
			По всіх повітах розіслали,<br>
			Щоб військо йшло під коругов;<br>
			Щоб голови всі обголяли,<br>
			Чуприни довгі оставляли,<br>
			А ус в півлокоть би тирчав;<br>
			Щоб сала і пшона набрали,<br>
			Щоб сухарів понапікали,<br>
			Щоб ложку, казанок всяк мав.
		</p>
	</div>
	<div class="poem">
		<p>99</p>
		<p>
			Все військо зараз розписали<br>
			По разним сотням, по полкам,<br>
			Полковників понаставляли,<br>
			Дали патенти сотникам.<br>
			По городам всяк полк назвався,<br>
			По шапці всякий розличався,<br>
			Вписали військо під ранжир;<br>
			Пошили сині всім жупани,<br>
			На спід же білії каптани, —<br>
			Щоб був козак, а не мугир.
		</p>
	</div>
	<div class="poem">
		<p><a id="_ftnref100" href="#_ftn100"><sup>100</sup></a></p>
		<p>
			В полки людей розпреділивши,<br>
			І по квартирям розвели,<br>
			І всіх в мундири нарядивши,<br>
			К присязі зараз привели.<br>
			На конях сотники финтили,<br>
			Хорунжі усики крутили,<br>
			Кабаку нюхав асаул;<br>
			Урядники з атаманами<br>
			Новими чванились шапками,<br>
			І ратник всякий губу дув.
		</p>
	</div>
	<div class="poem">
		<p><a id="_ftnref101" href="#_ftn101"><sup>101</sup></a></p>
		<p>
			Так вічной пам’яті бувало<br>
			У нас в Гетьманщині колись,<br>
			Так просто військо шиковало,<br>
			Не знавши: стій, не шевелись;<br>
			Так славнії полки козацькі<br>
			Лубенський, Гадяцький, Полтавський<br>
			В шапках, було, як мак, цвітуть.<br>
			Як грянуть, сотнями ударять,<br>
			Перед себе списи наставлять,<br>
			То мов мітлою все метуть.
		</p>
	</div>
	<div class="poem">
		<p><a id="_ftnref102" href="#_ftn102"><sup>102</sup></a></p>
		<p>
			Було тут військо волонтирі,<br>
			То всяких юрбиця людей,<br>
			Мов запорожці-чуприндирі,<br>
			Що їх не втне і Асмодей.<br>
			Воно так, бачиш, і негарне,<br>
			Як кажуть-то — не регулярне,<br>
			Та до війни самий злий гад:<br>
			Чи вкрасти що, язик достати,<br>
			Кого живцем чи обідрати,<br>
			Ні сто не вдержить їх гармат.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 071.png" alt="">
	</figure>

	<div class="poem">
		<p><a id="_ftnref103" href="#_ftn103"><sup>103</sup></a></p>
		<p>
			Для сильной армії своєї<br>
			Рушниць, мушкетів, оружжин<br>
			Наклали повні гамазеї,<br>
			Гвинтівок, фузій без пружин,<br>
			Булдимок, флинт і яничарок.<br>
			А в особливий закамарок<br>
			Списів, пік, ратищ, гаківниць.<br>
			Були тут страшнії гармати,<br>
			Од вистрілу дрижали хати,<br>
			А пушкарі то клались ниць.
		</p>
	</div>
	<div class="poem">
		<p><a id="_ftnref104" href="#_ftn104"><sup>104</sup></a></p>
		<p>
			Жлукта і улики на пушки<br>
			Робить галили на захват;<br>
			Днища, оснівниці, витушки<br>
			На принадлежность приправлять.<br>
			Нужда перемінить закони!<br>
			Квачі, помела, макогони<br>
			В пушкарське відомство пішли;<br>
			Колеса, бендюги і кари<br>
			І самії церковні мари<br>
			В депо пушкарськеє тягли.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 072.png" alt="">
	</figure>

	<div class="poem">
		<p><a id="_ftnref105" href="#_ftn105"><sup>105</sup></a></p>
		<p>
			Держась воєнного обряду,<br>
			Готовили заздалегідь<br>
			Багацько всякого снаряду,<br>
			Що сумно аж було глядіть.<br>
			Для куль — то галушки сушили,<br>
			А бомб — то з глини наліпили,<br>
			А слив солоних — для картеч;<br>
			Для щитів ночви припасали,<br>
			І дна із діжок вибивали,<br>
			І приправляли всім до плеч.
		</p>
	</div>
	<div class="poem">
		<p><a id="_ftnref106" href="#_ftn106"><sup>106</sup></a></p>
		<p>
			Не мали палашів ні шабель,<br>
			У них, бач, Тули не було;<br>
			Не шаблею ж убит і Авель,<br>
			Поліно смерть йому дало.<br>
			Соснові копистки стругали<br>
			І до боків поначепляли<br>
			На валяних верьовочках;<br>
			Із лик плетені козубеньки,<br>
			З якими ходять по опеньки,<br>
			Були, мов суми, на плечах.
		</p>
	</div>
	<div class="poem">
		<p><a id="_ftnref107" href="#_ftn107"><sup>107</sup></a></p>
		<p>
			Як амуницю спорядили<br>
			І насушили сухарів,<br>
			На сало кабанів набили,<br>
			Взяли подимне од дворів;<br>
			Як підсусідків розписали<br>
			І виборних поназначали,<br>
			Хто тяглий, кінний, хто же піш,<br>
			За себе хто, хто на підставу,<br>
			В якеє військо, сотню, лаву,<br>
			Порядок як завівсь незгірш:
		</p>
	</div>
	<div class="poem">
		<p><a id="_ftnref108" href="#_ftn108"><sup>108</sup></a></p>
		<p>
			Тогді ну військо муштровати,<br>
			Учить мушкетний артикул,<br>
			Вперед як ногу викидати,<br>
			Ушкварить як на калавур.<br>
			Коли пішком — то марш шульгою,<br>
			Коли верхом — гляди ж, правою,<br>
			Щоб шкапа скочила вперед.<br>
			Такеє ратнеє фіглярство<br>
			Було у них за регулярство,<br>
			І все Енеєві во вред.
		</p>
	</div>
	<div class="poem">
		<p><a id="_ftnref109" href="#_ftn109"><sup>109</sup></a></p>
		<p>
			Мов посполитеє рушення<br>
			Латина в царстві началось,<br>
			Повсюдна муштра та учення,<br>
			Все за жолнірство прийнялось.<br>
			Дівки на прутах роз’їзжали,<br>
			Ціпками хлопців муштровали,<br>
			Старі ж учились кидать в ціль.<br>
			А баб старих на піч саджали<br>
			І на печі їх штурмовали,<br>
			Бач, для баталії в примір.
		</p>
	</div>
	<div class="poem">
		<p>110</p>
		<p>
			Були латинці дружні люди<br>
			І воюватись мали хіть,<br>
			Не всі з добра, хто од причуди,<br>
			Щоб битися, то рад летіть.<br>
			З гаряча часу, перші три дні,<br>
			Зносили всяке збіжжя, злидні<br>
			І оддавали все на рать:<br>
			Посуду, хліб, одежу, гроші<br>
			Своєй отчизни для сторожі,<br>
			Що не було де і дівать.
		</p>
	</div>
	<div class="poem">
		<p>111</p>
		<p>
			Се поралася так Амата,<br>
			К війні латинців підвела;<br>
			Смутна була для неї хата,<br>
			На улиці все і жила.<br>
			Жінки з Аматою з’єднались,<br>
			По всьому городу таскались<br>
			І підмовляли воювать.<br>
			Робили з Турном шури-мури,<br>
			І затялись, хоть вон із шкури,<br>
			Енеєві дочки не дать.
		</p>
	</div>
	<div class="poem">
		<p>112</p>
		<p>
			Коли жінки де замішались<br>
			І їм ворочати дадуть;<br>
			Коли з розказами втаскались<br>
			Та пхикання ще додадуть,<br>
			Прощайсь навік тогді з порядком,<br>
			Пішло все к чорту неоглядком,<br>
			Жінки поставлять на своє.<br>
			Жінки! коли б ви більше їли,<br>
			А менш пащиковать уміли,<br>
			Були б в раю ви за сіє.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 073.png" alt="">
	</figure>

	<div class="poem">
		<p>113</p>
		<p>
			Як Турн біснується, лютує,<br>
			В сусідні царства шле послів,<br>
			Чи хто із них не порятує<br>
			Против троянських злих синів;<br>
			Коли Латин од поєдинків<br>
			Сховавсь під спід своїх будинків<br>
			І ждав, що буде за кінець;<br>
			Коли Юнона скрізь літає,<br>
			Всіх на Енея навертає<br>
			Весільний збить з його вінець, —
		</p>
	</div>
	<div class="poem">
		<p><a id="_ftnref114" href="#_ftn114"><sup>114</sup></a></p>
		<p>
			Гуде в Латії дзвін віщовий<br>
			І гасло всім к війні дає,<br>
			Щоб всяк латинець був готовий<br>
			К війні, в яку їх злость веде.<br>
			Там крик, тут галас, там клепало,<br>
			Тісниться люд і все тріщало.<br>
			Війна в кровавих ризах тут;<br>
			За нею рани, смерть, увіччя,<br>
			Безбожность і безчоловіччя<br>
			Хвіст мантії її несуть.
		</p>
	</div>
	<div class="poem">
		<p><a id="_ftnref115" href="#_ftn115"><sup>115</sup></a></p>
		<p>
			Була в Латії синагога,<br>
			Збудована за давніх літ<br>
			Для Януса, сердита бога,<br>
			Которий дивних був приміт:<br>
			Він мав на голові дві тварі,<br>
			Чи гарнії були, чи харі,<br>
			Об тім Вергілій сам мовчить;<br>
			Но в мирне врем’я запирався,<br>
			Коли ж із храма показався,<br>
			Якраз війна і закипить.
		</p>
	</div>
	<div class="poem">
		<p>116</p>
		<p>
			По дзвону вся латинь сунула,<br>
			До храма з криком всі неслись,<br>
			І навстяж двері одімкнула,<br>
			І Янус вибіг, як харциз.<br>
			Воєнна буря закрутила,<br>
			Латинське серце замутила,<br>
			Завзятость всякого бере;<br>
			«Війни, війни!» — кричать, бажають,<br>
			Пекельним пламенем палають<br>
			І молодеє і старе.
		</p>
	</div>
	<div class="poem">
		<p>117</p>
		<p>
			Латинці військо хоть зібрали,<br>
			Та треба ж війську должносних,<br>
			Які б на щотах класти знали,<br>
			Які письменнійші із них.<br>
			Уже ж се мусить всякий знати,<br>
			Що військо треба харчовати,<br>
			І воїн без вина — хом’як.<br>
			Без битой голої копійки,<br>
			Без сей прелесниці-злодійки<br>
			Не можна воювать ніяк.
		</p>
	</div>
	<div class="poem">
		<p><a id="_ftnref118" href="#_ftn118"><sup>118</sup></a></p>
		<p>
			Були златії дні Астреї,<br>
			І славний був тогді народ;<br>
			Міняйлів брали в казначеї,<br>
			А фіглярі писали щот,<br>
			К роздачі порції — обтекар;<br>
			Картьожник — хлібний добрий пекар,<br>
			Гевальдигером — був шинькар,<br>
			Вожатими — сліпці, каліки,<br>
			Ораторами — недоріки,<br>
			Шпигоном — з церкви паламар.
		</p>
	</div>
	<div class="poem">
		<p>119</p>
		<p>
			Всього не можна описати,<br>
			В Латії що тогді було,<br>
			Уже зволялося читати,<br>
			Що в голові у них гуло.<br>
			К війні хватались, поспішались,<br>
			І сами о світі не знались,<br>
			І все робили назворот:<br>
			Що строїть треба, те ламали,<br>
			Що треба кинуть, те ховали,<br>
			Що класть в кишеню, клали в рот.
		</p>
	</div>
	<div class="poem">
		<p>120</p>
		<p>
			Нехай турбуються латинці,<br>
			Готовляться проти троян,<br>
			Нехай видумують гостинці<br>
			Енею нашому в із’ян.<br>
			Загляньмо, Турн що коверзує,<br>
			Троянцям рать яку готує,<br>
			Бо Турн і сам дзіндзівер-зух!<br>
			Коли чи п’є — не проливає,<br>
			Коли чи б’є — то вже влучає,<br>
			Йому людей давить, як мух!
		</p>
	</div>
	<div class="poem">
		<p>121</p>
		<p>
			Та й видно, що не був в зневазі,<br>
			Бо всі сусідні корольки<br>
			По просьбі, мовби по приказі,<br>
			Позапаляючи люльки,<br>
			Пішли в поход з своїм народом,<br>
			З начинням, потрухом і плодом,<br>
			Щоб Турнові допомагать:<br>
			Не дать Енеєві женитись,<br>
			Не дать в Латії поселитись,<br>
			К чортам енейців всіх послать.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 074.png" alt="">
	</figure>

	<div class="poem">
		<p><a id="_ftnref122" href="#_ftn122"><sup>122</sup></a></p>
		<p>
			Не хмара сонце заступила,<br>
			Не вихор порохом вертить,<br>
			Не галич чорна поле вкрила,<br>
			Не буйний вітер се шумить.<br>
			Се військо йде всіма шляхами,<br>
			Се ратне брязкотить збруями,<br>
			В Ардею—город поспіша.<br>
			Стовп пороху під небо в’ється,<br>
			Сама земля, здається, гнеться;<br>
			Енею! де тепер душа?
		</p>
	</div>
	<div class="poem">
		<p><a id="_ftnref123" href="#_ftn123"><sup>123</sup></a></p>
		<p>
			Мезентій наперед тірренський<br>
			Пред страшним воїнством гряде;<br>
			Було полковник так Лубенський<br>
			Колись к Полтаві полк веде,<br>
			Під земляні полтавські вали<br>
			(Де шведи голови поклали)<br>
			Полтаву-матушку спасать;<br>
			Пропали шведи тут прочвари,<br>
			Пропав і вал — а булевари<br>
			Досталось нам тепер топтать.
		</p>
	</div>
	<div class="poem">
		<p><a id="_ftnref124" href="#_ftn124"><sup>124</sup></a></p>
		<p>
			За сим на бендюгах плететься<br>
			Байстрюк Авентій—попадич,<br>
			З своєю челяддю ведеться,<br>
			Як з блюдолизами панич.<br>
			Знакомого він пана внучок,<br>
			Добродій песиків і сучок<br>
			І лошаків мінять охоч.<br>
			Авентій був розбійник з пупку,<br>
			Всіх тормошив, валяв на купку,<br>
			Дивився бісом, гадом, сторч.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 075.png" alt="">
	</figure>

	<div class="poem">
		<p><a id="_ftnref125" href="#_ftn125"><sup>125</sup></a></p>
		<p>
			Тут військо кіннеє валилось<br>
			І дуже руччеє було;<br>
			Отаман звався Покотиллос,<br>
			А асаул Караспуло.<br>
			Се гречеськії проскіноси,<br>
			Із Біломор’я все пендоси,<br>
			З Мореа, Дельта, Кефалос;<br>
			Везли з собою лагомини,<br>
			Оливу, мило, риж, маслини,<br>
			І капама, кебаб калос.
		</p>
	</div>
	<div class="poem">
		<p><a id="_ftnref126" href="#_ftn126"><sup>126</sup></a></p>
		<p>
			Цекул, пренестський коваленко,<br>
			В Латію з військом также пхавсь;<br>
			Так Сагайдачний з Дорошенком<br>
			Козацьким військом величавсь.<br>
			Один з бунчуком перед раттю,<br>
			Позаду другий п’яну браттю<br>
			Донським нагаєм підганяв.<br>
			Рядочком їхали гарненько,<br>
			З люльок тютюн тягли смачненько,<br>
			А хто на конику куняв.
		</p>
	</div>
	<div class="poem">
		<p><a id="_ftnref127" href="#_ftn127"><sup>127</sup></a></p>
		<p>
			За сими плентавсь розбишака,<br>
			Нептунів син, сподар Мезап,<br>
			До бою був самий собака<br>
			І лобом бився так, мов цап.<br>
			Боєць, ярун і задирака,<br>
			Стрілець, кулачник і рубака,<br>
			І дужий був з його хлопак;<br>
			В виски було кому як впнеться,<br>
			Той насухо не оддереться;<br>
			Такий ляхам був Желізняк.
		</p>
	</div>
	<div class="poem">
		<p><a id="_ftnref128" href="#_ftn128"><sup>128</sup></a></p>
		<p>
			Другим шляхом, з другого боку,<br>
			Агамемноненко Галес<br>
			Летить, мов поспіша до сроку<br>
			Або к воді гарячий пес;<br>
			Веде орду велику, многу<br>
			Рутульцеві на підпомогу;<br>
			Тут люд був разних язиків:<br>
			Були аврунці, сидицяне,<br>
			Калесці і ситикуляне<br>
			І всяких-разних козаків.
		</p>
	</div>
	<div class="poem">
		<p><a id="_ftnref129" href="#_ftn129"><sup>129</sup></a></p>
		<p>
			За сими панськая дитина,<br>
			Тезейович пан Іполит, —<br>
			Надута, горда, зла личина,<br>
			З великим воїнством валить.<br>
			Се був панич хороший, повний,<br>
			Чорнявий, красний, сладкомовний,<br>
			Що й мачуху був підкусив.<br>
			Він не давав нікому спуску,<br>
			Одних богинь мав на закуску,<br>
			Брав часто там, де не просив.
		</p>
	</div>
	<div class="poem">
		<p><a id="_ftnref130" href="#_ftn130"><sup>130</sup></a></p>
		<p>
			Не можна, далебі, злічити,<br>
			Які народи тут плелись,<br>
			І на папір сей положити,<br>
			Як, з ким, коли, відкіль взялись.<br>
			Вергілій, бач, не нам був рівня,<br>
			А видно, що начухав тім’я,<br>
			Поки дрібненько описав.<br>
			Були рутульці і сіканці,<br>
			Аргавці, лабики, сакранці,<br>
			Були такі, що враг їх зна.
		</p>
	</div>
	<div class="poem">
		<p><a id="_ftnref131" href="#_ftn131"><sup>131</sup></a></p>
		<p>
			Тут ще наїзниця скакала<br>
			І військо немале вела,<br>
			Собою всіх людей лякала<br>
			І все, мов помелом, мела;<br>
			Ся звалась діва-цар Камілла,<br>
			До пупа жінка, там — кобила,<br>
			Кобилячу всю мала стать:<br>
			Чотири ноги, хвіст з прикладом,<br>
			Хвостом моргала, била задом,<br>
			Могла і говорить і ржать.
		</p>
	</div>
	<div class="poem">
		<p>132</p>
		<p>
			Коли чував хто о Полкані,<br>
			То се була його сестра;<br>
			Найбільш блукали по Кубані,<br>
			А рід їх вийшов з-за Дністра.<br>
			Камілла — страшна войовниця,<br>
			І знахурка, і чарівниця,<br>
			І скора на бігу була;<br>
			Чрез гори і річки плигала,<br>
			Із лука мітко в ціль стріляла,<br>
			Багацько крові пролила.
		</p>
	</div>
	<div class="poem">
		<p>133</p>
		<p>
			Така-то збірниця валилась,<br>
			Енея щоб побити в пух;<br>
			Уже Юнона де озлилась,<br>
			То там запри кріпкенько дух.<br>
			Жаль, жаль Енея-неборака,<br>
			Коли його на міль, як рака,<br>
			Зевес допустить посадить.<br>
			Чи він ввильне од сей напасті,<br>
			Побачимо те в п’ятой часті,<br>
			Коли удасться змайстерить.<br>
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 076.png" alt="">
	</figure>

	<!-- ─────────────────────────── ПРИМІТКИ  ПОЧАТОК ─────────────────────────── -->
	<footer class="article__footer">
		<div class="article__footnotes">
			<div>
				<p><a id="_ftn1" href="#_ftnref1"><sup>1</sup></a> Зразок жартівливої словесної гри, так званої «тарабарщини», її можна розшифрувати приблизно так:</p>
				<div class="poem">
					<p>
						Як три дні без борщу посидиш,<br>
						Почне за серце тормошить,<br>
						І підтягне живіт до спини,<br>
						І в кендюсі забуркотить.<br>
						Коли ж що за язик напхаєш,<br>
						Живіт як слід натеребиш,<br>
						Утроба весело заграє;<br>
						Об землю лихом добре вдариш,<br>
						Вчорашній голод не згадаєш,<br>
						Тоді тобі сам чорт не брат.<br>
						Та що там теревені править,<br>
						Байки не кормлять солов’я.<br>
						Ось ну калиткою трусни,<br>
						Брязкалом душу звесели,<br>
						Добудь з калитки п’ятака.<br>
						Коли п’ятак у руку сунеш,<br>
						То, може, новину почуєш:<br>
						Куди човни по морю править,<br>
						Які Юнона сільця ставить<br>
						І як її перехитрить.
					</p>
				</div>
				<p>Словесна гра тут побудована на довільній перестановці складових частин слова і членів речення: підмет — на місце присудка, додаток — на місце підмета і т. д. За такою «тарабарщиною» — добре знання і чуття рідної мови, її гнучкості, невичерпних словотворчих можливостей.</p>
				<p>Сівілла, якій належать ці слова, — звичайна сільська баба, і Котляревський, укладаючи «тарабарщину», виходив з її рівня. Тільки один, останній, рядок взятий явно з другого лексикону — мандрованих дяків: «І як Еней замінервить».</p>
				<p>Мінерва — богиня мудрості в стародавніх римлян. Перед нами словесна еквілібристика, розрахована на те, щоб приголомшити, збити з толку співрозмовника у відповідальний момент розрахунку. Щоб розщедрити Енея, Сівілла обіцяє ще стати йому в пригоді — навчити, яким шляхом плисти, щоб щасливо досягти мети, розповісти, які каверзи готує йому Юнона і як їх уникнути. Еней замість запрошеного п’ятака дає старій «шагів з дванадцять» (шість копійок, шаг — півкопійки). Хитра баба, тут же забувши обіцянки, «ізслизла, мов лихий злизав».</p>
				<p>Інтригуюча і малозрозуміла тарабарщина вигідна ще й тому, що може тлумачитись і сяк, і так, тим самим полегшуючи обман. Вигідно купити чи продати, надміру розхваливши товар, заінтригувати продавця чи покупця — звичайна річ.</p>
				<p>Ось зразок подібної словесної гри з українського фольклору: «Добривечір, кумо! Чи не телячила моїх бачок?» — «Телячила, телячила! Під моїм ночом стогували, мої брехи засобачили, так вони задрали лози та й побігли в хвости». «Добрий вечір, кумо! Чи не бачила моїх телят?» — «Бачила, бачила! Під моїм стогом ночували, мої собаки забрехали, так вони задрали хвости та й побігли в лози» (Номис. — С. 253).</p>
			</div>
			<div>
				<p><a id="_ftn5" href="#_ftnref5"><sup>5</sup></a> Дати швабу — дати прочуханки, покарати.</p>
			</div>
			<div>
				<p><a id="_ftn7" href="#_ftnref7"><sup>7</sup></a> Нар.: Налякав міх, то й торби страшно (Номис. — С. 112).</p>
			</div>
			<div>
				<p><a id="_ftn8" href="#_ftnref8"><sup>8</sup></a> Меньки, миньки, минь — прісноводна риба.</p>
			</div>
			<div>
				<p><a id="_ftn9" href="#_ftnref9"><sup>9</sup></a> Заклятий острів перед нами — йдеться про міфічний острів Ея, згадуваний у десятій пісні «Одіссеї» Гомера, а потім — у «Енеїді» Вергілія. На острові жила чарівниця Цірцея, або Кіркея. Коли до неї потрапив під час блукань по морю Одіссей, Цірцея перетворила частину його супутників у свиней і на вмовляння хитромудрого царя Ітаки вернути їм людську подобу запропонувала Одіссеєві залишитися на острові і розділити її любов. Той мусив прийняти пропозицію Цірцеї, попросивши чарівницю поклястися, що вона не зробить йому нічого поганого і поверне супутникам людську подобу. Через рік Одіссей умовив Цірцею відпустити його разом з товаришами, і вони попливли далі.</p>
			</div>
			<div>
				<p><a id="_ftn10" href="#_ftnref10"><sup>10</sup></a> У 10 — 14-й строфах цікавий з історико-етнографічного боку погляд на риси національного характеру ближчих і дальших сусідів українців, переважно як він відбився в українському фольклорі. Починається з гумористичної, з гірким присмаком самохарактеристики українця, потім ідуть поляки, росіяни, прусаки (німці), австрійці, італійці, французи і т. д.</p>
				<p>По нашому хахлацьку строю — українських козаків за довгі чуби на голові — оселедці — прозвали «хохлами» (прозвище, певне, з’явилося десь у XVII ст.). Потім воно поширилося на всіх українців.</p>
				<p>Бровар — пивовар.</p>
				<p>Бовкун — упряжка з одного вола. Бовкун — ознака бідняцького господарства.</p>
			</div>
			<div>
				<p><a id="_ftn11" href="#_ftnref11"><sup>11</sup></a> І «не позвалям» там забуде — тобто право вето. Польська шляхта на державних сеймах мала право відхилити проект будь-якого законодавчого акту вигуком «не позвалям!». В останній період існування феодально-шляхетської Польщі як самостійної держави (період загострення боротьби між великими магнатами і шляхтою та ослаблення влади короля) право вето майже паралізувало діяльність вищих державних інституцій. Агапій Шамрай у статті «Проблема реалізму в «Енеїді» І. П. Котляревського» висловив слушний здогад, що тут Котляревський «натякає і на причини, що призвели до розрухи сильну колись державу. Котляревський згадує в зв’язку з цими подіями і роль українських народних мас у боротьбі проти панської Польщі у XVIII ст., двічі називаючи славного ватажка селянського повстання Максима Залізняка» (Котляревський І.П. Повне зібр. творів: У 2 т. — К., 1952. — Т. 1. — С. 41).</p>
				<p>Чуйка — у поляків верхній чоловічий одяг, шинель.</p>
				<p>Жупан — у поляків відомий з дуже давніх часів верхній чоловічий одяг, щось близьке до сучасного піджака. Знали жупан і на Україні, як верхній чоловічий одяг заможніших верств, аналогічний сучасному пальтові.</p>
				<p>Москаль — бодай би не козою Замекекав з бородою — москаль — тут: росіянин. Так десь у XVII ст. прозвали українці російських стрільців ніби за прийняті в них гострі бороди.</p>
				<p>А прус хвостом не завиляв — солдати прусської армії носили перуку із заплетеними назад кісками — мов хвостик. Характеристика Пруссії — опори феодальної реакції і мілітаризму в Європі — просто навдивовижу глибока та історично конкретна. І. Котляревський був очевидцем запобігливої політики переможеної Наполеоном Пруссії. Коли писалися ці рядки «Енеїди», прусський король і юнкерство були слухняними слугами французького імператора, дещо пізніше (у 1812) брали участь у війні з Росією; після поразки у цій війні приєдналися до антифранцузької коаліції, потім — до реакційного Священного союзу, спрямованого на збереження абсолютистських режимів у Європі.</p>
				<p>Дойда, Чухрай — тут у значенні: клички мисливських псів, хортів.</p>
			</div>
			<div>
				<p><a id="_ftn12" href="#_ftnref12"><sup>12</sup></a> Цесарці — австрійці, піддані цісаря Австрійської імперії. Після того як у кінці XVIII ст. припинила самостійне державне існування Польща, до Австрійської імперії відійшла частина українських земель. Характеристика австрійців Котляревським, так само як і пруссів, то, власне, характеристика армії, а не строкатого за національним складом населення «клаптевої» імперії.</p>
				<p>Цирцеї служать за гусар — гусари — легка кіннота в російській та ще деяких європейських арміях. Мали яскраву, розцяцьковану форму на угорський зразок, були своєрідним втіленням військових корпоративних доблестей.</p>
				<p>Iталiянець же маляр — захожі італійці на Україні і в Росії були звичайно музикантами, малярами, будівничими, взагалі людьми мистецтва.</p>
				<p>Цiкаво порівняти зображення італійця в поемі «Енеїда» і у творі іншої доби й iншої літератури — романі класика німецької літератури Томаса Мана Чарівна гора» (1924). Один з героїв роману — італієць Людовіко Сеттембріні людина мистецтва, складна і суперечлива особистість. У даному разі нам важливо відзначити, що для головного героя «Чарівної гори» німця Ганса Касторпа його вчитель Сеттембріні — типовий італієць, у національному характері якого, з погляду іноземця, є щось від комедіанта. Сеттембріні наділений прозвищем Шарманщик, яке раз по раз з’являється протягом усього роману.</p>
			</div>
			<div>
				<p><a id="_ftn13" href="#_ftnref13"><sup>13</sup></a> Так багато місця, як українцям (цілу строфу), в «Енеїді» приділено ще одній нації, яка в ту епоху була на авансцені світової історії, — французам. Тут бачимо не тільки іронію. Неприхильне ставлення до Великої французької революції (1789 — 1794) і наступних подій: воєн Директорії (1795 — 1799), приходу до влади Наполеона Бонапарта, потім безперервних наполеонівських воєн — виражене в коментованій строфі ясно. Правда, в літературі про Котляревського були спроби довести, що він мав на увазі тільки післяреволюційний період французької історії, але легко переконатися, що дана строфа цього не підтверджує. На якого владику «лаяли» французи — добре відомо: на короля Людовіка XVI, що його змела з французького трону революційна хвиля і який згодом був гільйотинований. І все ж погляд Котляревського на французьку революцію можна правильно зрозуміти, тільки пам’ятаючи про його стійкі демократичні переконання, про численні факти зв’язків з близькими до декабристів колами. Він не міг не співчувати лозунгові французької революції «Свобода, рівність, братерство!»</p>
				<p>Сі перевернуті в собаки — в українському фольклорі відома легенда про людей-песиголовців, що живуть у якомусь далекому краю і з’їдають кожного, хто до них потрапляє. Певне, ця легенда перейшла в фольклор з багатих на фантастичні елементи перекладних повістей, відомих у нас ще з часів Київської Русі. Так, аж до XVIII ст. включно мала велику популярність «Олександрія». У поході на Індію воїни Олександра Македонського серед інших див зустрічають людей з собачими головами. В деяких варіантах легенди — цілий народ за гріхи перевернутий богом в песиголовців.</p>
			</div>
			<div>
				<p><a id="_ftn14" href="#_ftnref14"><sup>14</sup></a> Голландці квакають в багні — оскільки Голландія розташована на низинах, типовою для неї була болотиста місцевість.</p>
				<p>Чухонці лазять мурав’ями — в просторіччі чухонцями називали фіннів і взагалі племена карельського походження, які жили поблизу Петербурга.</p>
				<p>Пізнаєш жида там в свині — слово жид у ті часи та й значно пізніше не сприймалося як лайливе слово чи прозвище євреїв.</p>
				<p>Гишпанець — іспанець.</p>
			</div>
			<div>
				<p><a id="_ftn16" href="#_ftnref16"><sup>16</sup></a> Мовби Еней по пошті плив — тобто їхав по поштовому тракту, де на кожній станції міняли коней (на перекладних), їхати на перекладних — найбільш швидкий у давні часи, до появи залізниць, спосіб сполучення. Крім сухопутного поштового сполучення, була також пошта річкова і морська (див. коментар: IV, 59).</p>
			</div>
			<div>
				<p><a id="_ftn17" href="#_ftnref17"><sup>17</sup></a> Роменський тютюнець курив — місто Ромни (зараз Сумської області) здавна славилося своїм тютюном.</p>
				<p>Шабас, шабаш — кінець; тут у значенні: кінець мандрам.</p>
			</div>
			<div>
				<p><a id="_ftn18" href="#_ftnref18"><sup>18</sup></a> Троянці наші чуприндирі — чуприндирі — ті, що носили довгий чуб, оселедці. Були неодмінною прикметою запорізького козацтва. Зникли після ліквідації Запорізької Січі у 1775 р. разом з останніми представниками низового козацтва.</p>
				<p>Ташоватись, ташуватись — розташовуватися, розміщатися.</p>
			</div>
			<div>
				<p><a id="_ftn19" href="#_ftnref19"><sup>19</sup></a> Троянці прибули на призначене богами місце для заснування Риму в одну з областей Середньої Італії — Лацію, володіння царя Латина, сина бога поля Фавна і німфи Маріки (в Котляревського — Мерика).</p>
				<p>Носили латані галанці — галанці — штани з голландського сукна, які звичайно носили слуги українського панства, зокрема козачки; вузькі панталони (К.).</p>
				<p>А в кітьки крашанками грали — йдеться про поширений звичай грати на Великдень у крашанки. Грали навбитки, тобто стукалися крашанками з гострого кінця. Той, чиє яйце лишиться цілим, забирає надбите яйце партнера собі.</p>
				<p>Гра навбитки — своєрідне мистецтво. Треба було вміти взяти яйце так, щоб удар прийшовся якраз по центру, де шкаралущу найважче розбити, добре стиснути його в руці, але щоб не роздавити, бити з рівною силою з того й другого боку — хто б’є по нерухомій крашанці, має більше шансів виграти. Багато важило уміння вибрати для гри яйце з міцною шкаралущею. Бувало, йшли на хитрощі: робили з обох кінців яйця — гострого і тупого — непомітні проколи голкою, видували білок і жовток, а потім заливали всередину розтоплений віск. Таке яйце звалося вощанкою, його звичайне яйце розбити не могло. Тому грати вощанкою вважали недозволеним прийомом. А взагалі в такій грі в межах правил йшли на всілякі хитрощі, інколи найнесподіваніші.</p>
				<p>В кітьки — варіація гри крашанками: котити по землі. Оскільки саме вона названа в Котляревського, є підстава вважати, що в ті часи була популярнішою від гри навбитки. Тут цей вислів вжито у значенні: хитрили один перед другим, щоб своє тільки показати і з рук не випустити, а чуже забрати.</p>
			</div>
			<div>
				<p><a id="_ftn20" href="#_ftnref20"><sup>20</sup></a> Фавн (у римлян) — бог лісів, полів і лук, покровитель стад і пастухів.</p>
			</div>
			<div>
				<p><a id="_ftn21" href="#_ftnref21"><sup>21</sup></a> Дочка була зальотна птиця — тут у значенні: незвичайна, виняткових достоїнств.</p>
				<p>В образі Лависі змальований народний ідеал дівчини. Першими названі найголовніші з народного погляду достоїнства: чепуруха, проворна, тобто роботяща, а вже потім — гарна. Далі йде повніше змалювання зовнішності і вдачі. Бурлескне обігрування тут відсутнє зовсім. Лавися в 21 — 22-й строфах дуже нагадує Наталку Полтавку з однойменної п’єси І. Котляревського.</p>
				<p>Приступна, добра, не спесива — порівняй у п’єсі «Наталка Полтавка»:</p>		Ой, я дівчина Полтавка,
				<div class="poem">
					<p>
						А зовуть мене Наталка:<br>
						Дівка проста, не красива,<br>
						З добрим серцем, не спесива.
					</p>
				</div>
				<p>Порівняй також з образом української молодиці Дідони (І, 21).</p>
			</div>
			<div>
				<p><a id="_ftn22" href="#_ftnref22"><sup>22</sup></a> Що ваші гречеські ковбаси! — йдеться про ковбаси, що їх виготовляли греки, які жили колоніями на Україні. Особливо відома була колонія в Ніжині, в добу Котляревського вона ще зберігала етнічну відокремленість. Грецькі ковбаси не круглі, а плескуваті, виготовлялися особливим способом. Від греків українці перейняли вміння коптити ковбаси.</p>
				<p>Що ваш первак грушевий квас! — квас, на виготовлення якого йшли груші-дички.</p>
				<p>Завійниця од неї вхопить — завійниця — гострий, пекучий біль у животі.</p>
				<p>Що не доспиш петрівськой ночі — Петрівка — середина літа, коли ночі найкоротші. Тягнулася Петрівка з дев’ятого тижня після пасхи до 29 червня (за ст. ст.).</p>
				<p>Те по собі я знаю сам — єдине місце в поемі, де І. Котляревський прямо говорить про своє особисте, інтимне. В молоді роки він був дуже закоханий у дівчину, аде одружитися з нею не зміг. Так і прожив усе життя неодруженим.</p>
			</div>
			<div>
				<p><a id="_ftn24" href="#_ftnref24"><sup>24</sup></a> Один був Турн, царьок нешпетний — нешпетний (пол.) — непоганий. У Вергілія Турн — цар італійського племені рутулів, підкореного римлянами. Земля, де жило це плем’я, звалася Лаціум; столиця Ардея. Турн — небіж цариці Амати, дружини Латина.</p>
			</div>
			<div>
				<p><a id="_ftn26" href="#_ftnref26"><sup>26</sup></a> Вся строфа побудована на прислів’ях одного змісту: «Не кажи «гоп!», поки не перескочиш». Одна житейська мудрість, вивірена досвідом поколінь, подається ніби під різними кутами зору, варіюється — з якого боку не глянь, а правда таки лишається правдою. Придивившись ближче, можна вгадати в складі строфи кілька прислів’їв безсумнівно народного походження: «Ніхто не знає, що його чекає», «Не розгледівши броду, не лізь у воду», «Поспішиш — людей насмішиш», «Коли чого в руках не маєш, то не хвалися, що твоє», «Перше в волок подивися, тоді і рибою хвалися». Однак з прислів’ями та приказками в «Енеїді» справа стоїть так, як з піснями в «Наталці Полтавці», — в ряді випадків не можна певно сказати, де пісня народна, а де — автора п’єси.</p>
			</div>
			<div>
				<p><a id="_ftn27" href="#_ftnref27"><sup>27</sup></a> І ждали тілько четверга — тобто чекати слушного дня для такої важливої справи, як сватання. Такими днями вважали вівторок, четвер, суботу. Понеділок, середа, п’ятниця — важкі дні. Олександр Потебня, згадуючи пісню «Я в середу родилася, горе мені, горе», пише: «...Але четвер, здається, легкий день: «Не тепер, так в четвер»; в багатьох місцях сватання починають в четвер або в суботу» (Потебня А. А. О доле и сродных с нею существах. — Харьков, 1914. — С. 193.).</p>
			</div>
			<div>
				<p><a id="_ftn29" href="#_ftnref29"><sup>29</sup></a> Капуста шаткована — на відміну від січеної звичайним ножем, ріжеться на тонкі довгі смужки спеціально для цього пристосованим ножем.</p>
				<p>М’ясопуст — дні, коли за приписами церкви дозволялося їсти м’ясо. Троянці, поки добралися до царства Латина, настільки вибилися із запасів, що мусили тамувати голод немудрими та малопоживними пісними наїдками, поширеними серед посполитих — бідняків та козацької сіроми. Серед цих наїдків:</p>
				<p>Рябко — страва з гречаного борошна і пшона, в назві вгадується іронічний підтекст — для Рябка, мовляв.</p>
				<p>Тетеря — страва з розведеного борошна або товчених сухарів.</p>
				<p>Саламаха — страва з рідкого гречаного тіста, в піст на олії, а то й просто не засмажена. В складеному Миколою Гоголем словничку до «Енеїди» Котляревського читаємо: «Саламаха — борошно житнє або пшеничне, киплячою водою розведене з додаванням солі і варене доти, поки увариться подібно до густого киселю» (Гоголь Н. В. Полн. собр. соч. — М., 1952. — Т. 9. — С. 499).</p>
			</div>
			<div>
				<p><a id="_ftn30" href="#_ftnref30"><sup>30</sup></a> Носатка — старовинна череп’яна посудина з ручкою і довгим носиком-жолобком. Щось подібне до нинішнього кофейника. Служила також мірою для рідини. Бували носатки місткістю до трьох відер і більше (на зразок античних амфор).</p>
				<p>Що деякий і хвіст надув — тут у значенні: помер.</p>
			</div>
			<div>
				<p><a id="_ftn33" href="#_ftnref33"><sup>33</sup></a> Піярська граматка — найпоширеніша шкільна граматика латинської мови в Польщі другої половини XVIII — першої половини XIX ст. Мала також значне поширення на Україні та Білорусії. Для цих регіонів друкувалася в Бердичеві при католицькому монастирі. Назва «піярська» походить від католицького чернечного ордену піарів, члени якого, крім звичайних для ченців обітниць, зобов’язувалися безплатно навчати молодь, звичайно ж, у своєму католицькому дусі. Орден мав свої школи як в Польщі, так і на зайнятих Польщею українських землях.</p>
				<p>Полуставець — молитовник з місяцесловом, святці (календарний список християнських «святих» та свят на їхню честь), обов’язкова приналежність тогочасних шкіл. Назва походить від одного з типів старовинного письма — півуставу.</p>
				<p>Октоїх (восьмигласник) — книга, в якій містилися церковні співи на весь тиждень, розписані на вісім голосів (лат. осtavа — вісім).</p>
			</div>
			<div>
				<p><a id="_ftn34" href="#_ftnref34"><sup>34</sup></a> Тройчатка — нагай на три кінці.</p>
				<p>Субітки — в суботу звичайно школярі повторювали перед дяком-бакаляром все, що вони вивчили протягом тижня. Хто не все знав чи не твердо відповідав, того карали різками. А то й всім підряд давали «пам’ятного». Жила традиція «суботнього дня» довго, мало не до кінця XIX ст.</p>
				<p>У 33 — 34-й строфах кількома штрихами дано яскравий малюнок дяківської школи, яка протягом століть існувала на українських землях. Дяк — головна фігура в церковному богослужінні після священика. Таким він залишався і в школі. Читання було тісно пов’язане з церковним співом, що відбилося і в «Енеїді»: поряд з граматикою — октоїх. Уже в першій з точно датованих церковних книг — Остромировому євангелії 1057 р. зустрічаємо так звані «знаки возглашенія», які свідчать, що текст призначався для наспівного читання.</p>
			</div>
			<div>
				<p><a id="_ftn38" href="#_ftnref38"><sup>38</sup></a> Клечання — наламане та нарубане з дерев гілля з листям, яким на зелені свята прикрашають хату та двір.</p>
				<p>Шпалери — були поширені на Україні уже в XVII ст. Становили собою килими з різних тканин, якими оббивали стіни житла. На шпалери часто наносили сюжетні чи пейзажні малюнки. Шпалери, на полотно яких наносився малюнок фарбами, називали ще колтринами. У XVIII ст. появилися близькі до нинішніх друковані паперові шпалери.</p>
			</div>
			<div>
				<p><a id="_ftn39" href="#_ftnref39"><sup>39</sup></a> Богомаз — іконописець і взагалі живописець, маляр. Слово в народі само по собі не мало негативного забарвлення. В «Салдацькому патреті» Григорія Квітки-Основ’яненка читаємо: «...А у тій слободі щонайлуччі богомази...» (Квітка-Основ’яненко Г. Твори: В 2 т. — К., 1978. — Т. 1. — С. 24).</p>
				<p>Ренське (рейнське) — сорт привозного вина.</p>
				<p>Курдимон (кардамон) — південна рослина з сімейства імбирних. Насіння з нього служило пряною приправою.</p>
				<p>Спуст — міра горілки: троє відер.</p>
				<p>Запуст — заговіни, пущення, останній день перед постом, коли готували особливо багатий обід з скоромних (м’ясних або молочних) страв.</p>
				<p>З старосвітського хутора до міста їздять не часто. Тому поїздку «за мальованням» використовують і для закупки «розного припаса», до якого входить всього-навсього рейнське й пиво, — напоказ. Всі інші «заморські вина», які питимуть гості Латина, — домашнього виробу. Тут і в подальших строфах щедрим джерелом гумору служать претензії скупого та провінціально відсталого хуторянина Латина на царський, великопанський блиск і пишність.</p>
			</div>
			<div>
				<p>40—41. «Мальовання» — те саме, що російські «лубочні картинки», «лубок» (назва — від корзин із лубу: кори липового дерева, в яких мандрівні крамарі розносили свою продукцію). Латин приймає лубок (тодішній мистецький ширпотреб) за «роботи первійших майстрів». У панських будинках дорогі картини на полотні і шкірах кріпили до стін на спеціальних дерев’яних підрамниках, а не «ліпили», як малювання в світлиці Латина. Уже цей штрих, крім типових лубочних сюжетів, яскраво свідчить, про яку продукцію йдеться.</p>
				<p>У переліку «всяких всячин», якими прикрасили стіни Латинового палацу, І. Котляревський дотримується історико-хронологічної послідовності: від прадавніх легендарних часів (українська примовка: «За царя Гороха, як людей було трохи»; російська: «Давно, когда царь Горох с грибами воевал» — Даль. — С. 30) до реальних історичних постатей другої половини XVIII ст.</p>
				<p>Як Александр цареві Пору Давав із військом добру хльору — картина зображує битву царя Олександра Македонського з індійським царем Пором.</p>
				<p>Чернець Мамая як побив — йдеться про поєдинок ченця Пересвєта з татарином перед Куликовською битвою (1380). Про Куликовську битву (Мамаєвє побоїще) існувало багато лубочних сюжетів.</p>
				<p>Як Муромець Ілля гуляє, як б’є половців, проганяє — як Переяслів боронив — про Іллю Муромця, його подвиги, перемогу над Солов’єм-розбійником теж відомо багато лубочних сюжетів.</p>
				<p>Бова з Полканом як водився. Один другого як вихрив — сюжет про Бову-королевича походить з Франції, там відомий уже в добу розквіту рицарського роману (XI — XII ст.). У нас Бова з’явився десь у кінці XVI — на початку XVII ст. як герой повісті. Мав широку популярність, з літератури перейшов у народну творчість, перейнявши риси героя казок. Серед подвигів Бови-королевича — перемога над страховиськом, напівлюдиною-напівсобакою Полканом.</p>
				<p>Майже через сто років після виходу «Енеїди» у київському лубочному виданні 1896 р. Бова на ілюстрації зображений у типовому одязі запорізького козака. Тут образ Бови злився з образом козака-нетяги Голоти.</p>		На славному рицареві

				<article class="poemArticle">
					<div class="poem">
						<p>
							Опанча рогозовая,<br>
							Поясина хмелевая,<br>
							А на ногах сап’янці,<br>
							Що видно п’яти і пальці.<br>
							А ще на Бові бідному шапка бирка,<br>
							Зверху дірка,<br>
							Хутро голе,<br>
							Околиця — чисте поле,<br>
							Вона травою пошита,<br>
							Дрібним дощем прикрита
						</p>
					</div>
					<!-- ─────────────────────────── ПРИМІТКИ  ПОЧАТОК ─────────────────────────── -->
					<footer class="article__footer">
						<div class="article__source">
							<p>див.: Кузьмина В. Д. Рыцарский роман на Руси: Бова. Петр Златых Ключей. — М., 1964. — С. 99.</p>
						</div>
					</footer>
					<!-- ──────────────────────────── ПРИМІТКИ КІНЕЦЬ ──────────────────────────── -->
				</article>

				<p>Продовжує жити Бова і в сучасному українському фольклорі (див.: Українські народні казки, легенди, анекдоти. — К., 1958. — С. 51 — 61).</p>
				<p>Як Соловей-харциз женився — Соловей-харциз (розбійник) — персонаж, відомий з російських билин, менше — з українських казок. Нібито жив у лісах поблизу Чернігова і свистом убивав подорожніх, які йшли до Києва. Переміг Солов’я-розбійника богатир Ілля Муромець.</p>
				<p>Як в Польщі Желізняк ходив — Залізняк Максим (народився на початку 40-х років XVIII ст. — рік смерті невідомий) — запорізький козак, керівник народного повстання на Правобережній Україні проти польської шляхти у 1768 р. (Коліївщина).</p>
				<p>Повстання розгорнулося на Правобережній Україні, на території теперішніх Черкаської і Київської областей, що входили тоді до складу Польщі. Залізняк прийшов в район повстання з невеликим загоном козацької сіроми із Запорізької Січі, яка була тоді в нижній течії Дніпра. Звідси — вираз «Як в Польщі Желізняк ходив».</p>
				<p>Портрет реального Максима Залізняка до нас не дійшов. Мабуть, його й не було. Сучасний дослідник українського живопису XVIII ст. П. Жолтковський пише: «Народні художники... створили своєрідну галерею образів ватажків гайдамацького руху. Напевне, існували ще й інші, не збережені до нашого часу народні полотна на цю тему. Можливо, на такий твір вказує згадка І. Котляревського про картину в світлиці царя Латина — «Як в Польщі Желізняк ходив» (Жолтковський П. М. Український живопис XVII — XVIII ст. — К., 1978. — С. 312). Але дослідник не звернув належної уваги на ту обставину, що Котляревський пише не про живопис, а про лубок, де про портретну схожість з оригіналом не дбали.</p>
				<p>Патрет був француза Картуша — Картуш (Луї Домінік, 1693 — 1721) — відомий французький розбійник. Тривалий час очолював ватагу, яка діяла в Парижі та його околицях. Пригоди Картуша (дійсні й вигадані) знайшли широке відображення в літературі, народних переказах, лубочних картинках.</p>
				<p>Против його стояв Гаркуша — популярний ватажок гайдамацьких загонів, запорожець Гаркуша Семен (народився близько 1739 — рік смерті невідомий). І після придушення Коліївщини очолював селянські повстанські загони на Лівобережжі. Про нього складено багато народних оповідань і пісень.</p>
				<p>А Ванька-каїн впереді — Ванька-каїн (справжнє прізвище Іван Осипов, 1718 — рік смерті невідомий) був знаменитим московським злодієм середини XVIII ст. Один час — ватажок московського злочинного світу, співробітничав з карним розшуком, видаючи незначних злочинців і оберігаючи тих, з якими був у змові. Засуджений до смертної кари, яку замінили карою батогами і каторгою. У другій половині XVIII — першій половині XIX ст. поряд з Картушем виступав героєм російської лубочної літератури та лубочних картинок. До картинок додавалися бродяжницькі та розбійницькі пісні, які в народі інколи називали Каїновими. Йому легенда приписувала російську народну пісню «Не шуми, мати, зеленая дубравушка».</p>
			</div>
			<div>
				<p><a id="_ftn42" href="#_ftnref42"><sup>42</sup></a> Перед нами постає комедійна, карикатурна картина вбрання відсталого хуторянина, що хоче з’явитися перед гостями великим вельможею. На урочистий прийом Латин одягає плащ з клейонки, який в той час брали з собою пани в дорогу на випадок дощу, при тому застебнутий циновим, тобто олов’яним, найнижчого гатунку ґудзиком. Такі ґудзики були на мундирах солдат та чиновників нижчого рангу («братії з циновими ґудзиками»). На голову Латин надів капелюх, тобто теплий шерстяний головний убір. Капелюхом називали також теплу зимову шапку-вушанку, можливо, саме її мав на увазі Котляревський. На ноги Латин надів кинді, тобто повстяні калоші, призначені, як відомо, для виходу на вулицю в дощову погоду. Обмежений хуторянин вважав їх, певне, панським взуттям. В одній з російських билин, записаних у XIX ст., великий київський князь Володимир «одел галоши да на босую ногу».</p>
				<p>Обіграні й рукавички, які були неодмінним атрибутом великопанського туалету. Знали безліч видів чоловічих і жіночих рукавичок на всі випадки життя. Аристократи міняли рукавички кілька разів на день (звідси прислів’я: «Міняє, мов рукавички»). Рукавички були статтею імпорту із Західної Європи. Замість таких елегантних рукавичок Латин надіває шкапові рукавиці, тобто пошиті з особливо обробленої кінської шкіри. Така шкіра йшла на виготовлення чобіт кращого гатунку, але на рукавички аж ніяк не годилася. Замість рукавички — рукавиця. Карикатурний, сатирично загострений образ.</p>
			</div>
			<div>
				<p><a id="_ftn43" href="#_ftnref43"><sup>43</sup></a> Єдимашка, адамашка — дорога східна тканина, з візерунками того ж кольору, що й тканина.</p>
				<p>Шушон — жіночий верхній одяг. Вид капота (К.).</p>
			</div>
			<div>
				<p><a id="_ftn44" href="#_ftnref44"><sup>44</sup></a> В німецькім фуркальці була — тобто, в платтячку; фуркальце — від фуркало — дзиґа.</p>
				<p>Волове, кінне і піхотне — тут в один ряд з кіннотою і піхотою поставлені воли, які тоді були тягловою силою в обозах.</p>
				<p>І ввесь був зібраний повіт — повіти введені на Україні після скасування полкового устрою у 1782 р. Приблизно відповідали сотні, а як на сучасний адміністративно-територіальний поділ, — приблизно районові.</p>
			</div>
			<div>
				<p><a id="_ftn45" href="#_ftnref45"><sup>45</sup></a> Пиріг завдовжки із аршин — аршин — давня міра, дорівнює 0,711 метра.</p>
				<p>І соли кримки і бахмутки — див. коментар: І, 30.</p>
			</div>
			<div>
				<p>46—47. Рація (вітальна промова) троянського посла близька до тарабарщини, до якої вдається Сівілла, прощаючись з Енеєм (IV, 1 — 2). Але у її мові — сильний елемент народного просторіччя (це ж сільська баба), а у посла, який щойно вчився латинської мови, — макаронічна мішанина української мови з латиною. Ось промова посла в дослівному перекладі латинських слів і виразів:</p>		Еней наш великий пан
				<div class="poem">
					<p>
						І славний троянців князь,<br>
						Шмигляв по морю, як циган,<br>
						До тебе о царю! прислав тепер нас.<br>
						Просимо, пане Латине,<br>
						Нехай наша голова не загине,<br>
						Дозволь жить в землі своєй,<br>
						Хоть за гроші, хоть задарма,<br>
						Ми дякувати будем досить<br>
						Милості твоєй.<br>
						О царю! будь нашим меценатом,<br>
						І ласку твою покажи,<br>
						Енеєві зробися братом,<br>
						О найкращий! не одкажи;<br>
						Еней вождь єсть моторний,<br>
						Вродливий, гарний і проворний.<br>
						Побачиш сам особисто!<br>
						Вели прийняти подарки<br>
						З ласкавим видом і без сварки,<br>
						Що прислані через мене...
					</p>
				</div>
				<p>...Будь нашим меценатом — Меценат (кінець І ст. до н. е.) — багатий римський аристократ, покровительствував митцям, сам займався літературою. Утворив гурток при своєму дворі, до якого входили Вергілій і Горацій. Звідси меценат — багатий, впливовий покровитель.</p>
			</div>
			<div>
				<p><a id="_ftn48" href="#_ftnref48"><sup>48</sup></a> Макаронізмами пересипана тільки офіційна, «протокольна» частина промови посла (строфи 46 — 47) — урочисте представлення свого пана і церемоніальне пошанування другої високої сторони. Переходячи до переліку й роздачі подарунків сімейству царя, посол залишає латинь.</p>
				<p>За Хмеля виткався царя — походить від народної примовки: «За царя Хмеля, як людей була жменя», тобто дуже давно.</p>
			</div>
			<div>
				<p><a id="_ftn49" href="#_ftnref49"><sup>49</sup></a> Ось скатерть шльонськая нешпетна — тобто з Шльонська, Сілезії (див. коментар: II, 60).</p>
				<p>Її у Липську добули — Липськ — Лейпціг, на той час великий торговий центр європейського значення. З України на знамениті лейпцігські ярмарки відправлялися чумацькі валки з пшеницею, іншими товарами, а звідти привозили тканини, металеві вироби, предмети розкоші.</p>
			</div>
			<div>
				<p><a id="_ftn50" href="#_ftnref50"><sup>50</sup></a> Либонь, достались од пендосів — пендоси (від новогрец. — п’ять) — лайливе прозвище греків.</p>
				<p>Троянські посли розподіляють між членами царської родини три подарунки, які звичайно дарує добрий чарівник казковому героєві; килим-самольот, скатерть-самобранку, сап’янці-скороходи або самоходи. Не випадково — першій Лависі, яка незабаром стане причиною великих незгод і війни. Натяк посла на майбутнє заміжжя Лависі підхопить у своїй відповіді Латин ( «...може і в рідню вступлю»).</p>
			</div>
			<div>
				<p><a id="_ftn52" href="#_ftnref52"><sup>52</sup></a> Хазяйка добра, пряха, швачка — вища оцінка батьками, рідними, близькими дівчини на виданні. Похвала «хазяйка добра» недарма далі конкретизується словами «пряха, швачка». Швачка включає в себе також поняття «добра вишивальниця» (в народній поезії «шити-вишивати» — синонімічна пара; напр.: «Одна дала нитки, друга полотенця, Третя шила, шила-вишивала, Для козака-серця»).</p>
				<p>В умовах патріархального укладу з натуральними формами господарювання більшість речей домашнього вжитку здебільшого виготовлялися господарем та його сім’єю. Майже в кожній хаті ткали полотно і шили з нього одяг. А вишивка була найпоширенішим способом прикрасити тканину.</p>
				<p>Вишиванням на Україні займалися майже виключно жінки. Для цієї роботи використовувалась кожна зручна нагода: досвітки та вечорниці, на які дівчата збиралися довгими осінніми та зимовими вечорами, і години відпочинку від польових робіт — навесні та взимку.</p>
				<p>Готуючись вийти заміж, кожна дівчина, як правило, повинна була мати багато різних вишиванок.</p>
			</div>
			<div>
				<p><a id="_ftn53" href="#_ftnref53"><sup>53</sup></a> Шпундрі з буряками — свиняча грудинка, в інших рецептах — порібрина (частина туші, що прилягає до ребер), підсмажена з цибулею на сковороді, а потім зварена в буряковому квасі разом з нарізаними буряками і заправлена борошном.</p>
				<p>Потрух в юшці — страва. Спосіб приготування: «Гусячі лапки, крила, печінку, нирки, пупки скласти в каструлю і варити; коли закипить два рази, очистити, покласти цибулі, зернистих ячних крупів і подавати» (Маркевич. — С. 159).</p>
				<p>Каплуни — відгодовані на заріз вихолощені півні.</p>
				<p>З отрібки баба, шарпанина — тобто бабка з нутрощів тварини чи птиці, приготовлених в макітрі особливим способом з відповідними для цього спеціями.</p>
				<p>Шарпанина — в «Лексиконе малороссийском» М. Гоголя читаємо: «Шарпанина — приправлена сушена риба» (Гоголь Н. В. Полн. собр. соч. — М., 1952. — Т. 9. — С. 501).</p>
				<p>Інше і більш широке пояснення дає М. Маркевич: «Шарпанина. Відварити тарань або чабак, вийняти з бульйону, вибрати кістки, нарізати шматочками, покласти ці шматочки на сковороду, розвести рідко пшеничне тісто в тому ж бульйоні, покласти в тісто піджареної на олії цибулі, полити цим шматочки риби, посипати перцем, потім поставити в духову піч і коли буде готове — подавати» (Маркевич. — С. 151).</p>
				<p>Крохналь — крохмаль, тут у значенні: кисіль.</p>
			</div>
			<div>
				<p><a id="_ftn54" href="#_ftnref54"><sup>54</sup></a> «Заморські вина» на обіді Латина — звичайні домашні настойки, одначе приготовлені на привозних південних фруктах.</p>
				<p>Сикизка — настойка на сикизі, тобто інжирі. Сушений інжир, фиги — поширений на Україні в давні часи привозний продукт, ласощі; один з предметів чумацького промислу.</p>
				<p>Деренівка — настойка на дерені, інакше — кизилі. Ягідне дерево, росте на півдні України.</p>
				<p>Айвовка — настойка на айві.</p>
				<p>Першою названа настойка на більш цінній ягоді, далі — дешевші. На віват — з мущирів стріляли. — мужчир (мортира) — гармата з коротким дулом, з неї вели навісний вогонь, як з нинішнього міномета.</p>
				<p>Мужчири також служили для салютів під час урочистостей. Мужчирі малого калібру служили в господарстві ступами (див. коментар: III, 71).</p>
				<p>Трьома заключними рядками, трьома штрихами передає автор «музику» свята в панському будинку, де кожний тост супроводжувався салютом з гармат, інколи з фейєрверком, тушами оркестрів, заздравними хорами-кантами «многая лета».</p>
			</div>
			<div>
				<p><a id="_ftn55" href="#_ftnref55"><sup>55</sup></a> Лубенського шмат короваю — «Коровай — весільний хліб. Робиться як звичайна хлібина, тільки більша за розміром; потім на неї накладаються виліплені з цього ж таки тіста та випечені як і хлібина шишечки, голуби, вензелі та ін. Знамениті короваї лубенські» (Маркевич. — С. 156).</p>
				<p>Як у першому подарунку троянців, так і в першому подарунку Латина — натяк на бажаність шлюбу Енея та Лависі.</p>
				<p>Корито опішнянських слив — Опішня нині — селище міського типу Зінківського району Полтавської області.</p>
				<p>Полтавських пундиків пряжених — спосіб приготування пряжених пундиків: «Взяти пшеничного кислого тіста, розкачати коржиками, піджарити цибулю на олії, перекласти коржики цією цибулею шарів у п’ятнадцять чи двадцять, поставити в піч, коли готові — вийняти, змазати олією і подавать» (Маркевич. — С. 158). Далі називаються села поблизу Полтави (Лип’янка, Будянка, Решетилівка) та чим кожне з них славиться.</p>
			</div>
			<div>
				<p><a id="_ftn58" href="#_ftnref58"><sup>58</sup></a> Ого! провчу я висі каку — висі кака — тут у значенні: вискочка, нахаба.</p>
			</div>
			<div>
				<p><a id="_ftn59" href="#_ftnref59"><sup>59</sup></a> І на! через штафет... — тобто в листі, посланому естафетою, через гінців, які передають листа з рук в руки.</p>
				<p>Щоб фурію він Тезифону — у римській міфології фурії — богині помсти, які переслідували людей за провини.</p>
				<p>Берлин — карета для далеких подорожей.</p>
				<p>Дормез — (франц. dormіг — спати) — м’яка карета, пристосована для спання в дорозі.</p>
				<p>Ридван — велика карета для далеких подорожей, запряжена 6 — 12-ма кіньми.</p>
				<p>Портшез (франц. рогtег — носити і сhaisе — стілець) — легке переносне крісло, в якому можна сидіти напівлежачи.</p>
				<p>Перекладні — на державних (казенних) дорогах екіпажі, в які на кожній станції (приблизно через десять — п’ятнадцять кілометрів) впрягали свіжих коней і міняли візника. Плату брали і за кількість прогонів, і за швидкість.</p>
				<p>То б заплатив на три прогони — тобто оплатити дорожні витрати у потрійному розмірі, щоб на кожній станції обслуговували в першу чергу, давали кращих коней і везли якомога швидше.</p>
			</div>
			<div>
				<p><a id="_ftn60" href="#_ftnref60"><sup>60</sup></a> Лепорт — рапорт.</p>
				<p>Гайдуки — слуги в маєтках великих магнатів, також придворна охорона.</p>
			</div>
			<div>
				<p><a id="_ftn64" href="#_ftnref64"><sup>64</sup></a> Як йшла черідка вечерочком — увечері, коли пастухи женуть череду з поля і люди розбирають корів по дворах, піднімається шум, гам, стоїть страшенна пилюка, тому легше проскочити до когось непоміченим.</p>
			</div>
			<div>
				<p><a id="_ftn66" href="#_ftnref66"><sup>66</sup></a> Турн, по воєнному звичаю, 3 горілкою напившись чаю — в образі Турна втілено окремі характерні риси армійського офіцера тієї доби. Нагадаємо, що четверту частину «Енеїди» І. Котляревський написав, перебуваючи на армійській службі.</p>
			</div>
			<div>
				<p><a id="_ftn71" href="#_ftnref71"><sup>71</sup></a> На кіл Амату пасажу — посадити на кіл (на палю) — смертна кара особливо принизлива, призначена для найнижчого стану, «бидла». А тут — особа царської крові, та ще й жінка.</p>
				<p>У добу феодалізму самому способові смертної кари надавали неабиякого престижного значення. Смертна кара через повішення для провідних організаторів повстання декабристів 1825 р. сприймалася тодішнім суспільством і самими засудженими дворянськими революціонерами як приниження їхньої гідності, образа. До того ж, було прийнято виконувати вирок публічно.</p>
				<p>До смертної кари через посадження на палю особливо часто вдавалася польська шляхта під час розправи над захопленими повстанцями — запорожцями, гайдамаками.</p>
			</div>
			<div>
				<p><a id="_ftn72" href="#_ftnref72"><sup>72</sup></a> Турн викликає на поєдинок Енея і царя Латина, щоб захистити свою честь. Такого мотиву — виклику на поєдинок — у Вергілія немає і не могло бути, оскільки, згідно з поглядами стародавніх греків і римлян, честь у громадянина могла відняти держава, громада, а не приватна особа. Сучасник Вергілія, римський філософ Сенека говорив: «Образа не досягає мудреця». Еней з Турном сходяться на поєдинок в кінці «Енеїди» для того, щоб уникнути зайвого пролиття крові воюючих сторін. Це зовсім не те, що поєдинок честі. Подібні поєдинки на полі битви були звичайним явищем, причому втеча від сильнішого ворога з метою порятунку не вважалася безчестям (див. VI, 67 — 70). Поєдинки честі з’явилися, мабуть, у рицарські часи. Особливого поширення набули у XVIII — початку XIX ст. у дворянському та офіцерському середовищі. Турн викликає на дуель Енея і Латина згідно з добре відомим у ту пору ритуалом. Він пише листи, де пропонує вибрати зброю, погодити інші деталі поєдинку, відправляє їх, як було прийнято, спеціальними гінцями. Але тут же автор поеми бурлескне обігрує прийнятий серед людей «благородного званія» ритуал. Достойна зброя для дворянського поєдинку — пістолети, шпаги, шаблі. А князь Турн пропонує князеві Енею битися «хоть на киї, хоть кулаками». Пригадаймо борців Дареса і Ентелла з другої частини «Енеїди».</p>
				<p>Драгоман — у первісному значенні: перекладач при посольстві, дипломатичній місії, також гінець у дипломатичних справах; потім — просто гінець, посильний.</p>
			</div>
			<div>
				<p><a id="_ftn74" href="#_ftnref74"><sup>74</sup></a> Но «горе грішникові сущу...» — початок поширеного духовного вірша. Тут маємо вказівку на те, що він був у репертуарі мандрованих дяків, студентів Києво-Могилянської академії. Крім «Енеїди», І. Котляревський використав ще раз цей духовний вірш у водевілі «Москаль-чарівник» (написаний 1818 — 1819). У заключній сцені водевіля викритий і присоромлений невдаха-залицяльник, «городський писар» Финтик, каючись, співає:</p>		О, горе мне, грешнику сущу!
				<div class="poem">
					<p>
						Ко оправданню ответа не имущу,<br>
						Како й чем могу вас ублажити?<br>
						Ей, от сего часа буду честно жити!
					</p>
				</div>
			</div>
			<div>
				<p><a id="_ftn75" href="#_ftnref75"><sup>75</sup></a> Чинш — податок, плата хазяїнові за користування його землею.</p>
			</div>
			<div>
				<p><a id="_ftn76" href="#_ftnref76"><sup>76</sup></a> Лавинії к Петру мандрик — «...коржі з сиру з мукою та яйцями... називаються «мандрики» (Маркевич. — С. 15).</p>
				<p>Три хунти воску на ставних — фунт — давня, ще з часів Київської Русі міра ваги у східних слов’ян, дорівнює 409,5 грама. Ставних — підсвічник у церкві, так називали і свічки для церковного підсвічника.</p>
				<p>Льняної пряжі три півмітки — щоб уяснити, що таке півміток, треба мати уявлення, як вели рахунок пряжі. Готові до виробництва, намотані з шпульки на мотовило нитки пряжі рахували в таких одиницях: чисниця — 3 нитки, пасмо — 10 чисниць, півміток — 20 — ЗО пасом.</p>
				<p>Серпанків вісім на намітки — з серпанку — легкої прозорої тканини (подібної до нинішньої марлі) — готували намітки, якими пов’язували поверх очіпка голову заміжні жінки. Кінці намітки, покриваючи фігуру жінки з спини, спускалися мало не до землі.</p>
				<p>І двісті валяних ґнотів — ґноти для свічок, каганців, ламп. Дослідник творчості І. Котляревського П. Волинський про коментовану строфу писав: «Цією «статистичною довідкою» поет відтворює характерну картину економічних відносин кріпосницького часу. Чинш складають в основному вироби натурального господарства, але з обов’язковою наявністю певної кількості грошей, яких особливо потребувало панське господарство кінця XVIII — початку XIX ст., коли все більше розвивались товарно-грошові відносини» (Волинський П. К. Іван Котляревський: Життя і творчість. — К., 1969. — С. 143).</p>
				<p>Треба тільки пам’ятати, що економічна реальність доби тут бурлескне обіграна, постає в гумористичному освітленні. Поряд з пряжею і воском (у неспіврозмірно малій кількості) фігурують розраховані на комічний ефект мандрики «к Петру» Лависі, а плата грошима за хутір, де «ставок був, гребля і садок», сміхотворно мала — в тиждень по алтину, тобто по три копійки.</p>
			</div>
			<div>
				<p><a id="_ftn77" href="#_ftnref77"><sup>77</sup></a> Муцик — мопс, взагалі маленька собачка.</p>
				<p>Поноска — ошийник.</p>
				<p>Тімениця — кірка з відмерлих часточок шкіри і бруду на довго немитому тім’ї малої дитини, а то й дорослого.</p>
			</div>
			<div>
				<p><a id="_ftn78" href="#_ftnref78"><sup>78</sup></a> Стременний — тут: слуга, який на полюванні пильнує собак; у потрібний момент він спускає їх з поводків на звіра. Під час виїзду на полювання мусив постійно бути біля свого пана, при стремені, звідки й походить назва.</p>
			</div>
			<div>
				<p><a id="_ftn80" href="#_ftnref80"><sup>80</sup></a> Асафета, або ще асафетида («вонюча камедь») — лікувальний екстракт,куди входив сік рослин з домішкою смоли, сірки, фосфору, різних солей.Рекомендувалася асафета при різних захворюваннях, у тому числі при розладах нервової системи. Сервета — салфетка.</p>
				<p>Іще клістир з ромну дали — клістир — клізма. Ромен (Маtricarіа discoideае) — ще народні назви: ромашка пахуча, ромашка дика, маточна трава, ромашка без’язикова, романець — лікувальна трава; настій з неї вживають як потогінний та протизапальний засіб.</p>
			</div>
			<div>
				<p><a id="_ftn82" href="#_ftnref82"><sup>82</sup></a> Чаплія — кухарське знаряддя, з допомогою якого переносять гарячу сковороду, залізний гачок з дерев’яним держалном.</p>
				<p>Рубель — дерев’яний валик з ручкою і поперечними зарубками, яким розкачували намотану на качалку білизну.</p>
				<p>Ричка — керівниця (К.); доярка.</p>
				<p>Гуменний — токовий, старший, що організовував роботу на току. Зображена звичайна для феодально-кріпосницької епохи сцена сутички між ворогуючими сусідами-поміщиками. Як правило, у таких сутичках брала участь двірська челядь, а то й усі піддані.</p>
			</div>
			<div>
				<p><a id="_ftn84" href="#_ftnref84"><sup>84</sup></a> Як умивалося мазкой — мазка — кров з розбитого обличчя, носа.</p>
			</div>
			<div>
				<p><a id="_ftn86" href="#_ftnref86"><sup>86</sup></a> Коли пан возний позов дасть — возний — службовець при суді в часи чинності Литовського статуту (див. коментар: III, 97). В обов’язки возного входило подавати позов до суду, свідчити наявність збитків у потерпілої сторони, вводити у власність та ін.</p>
			</div>
			<div>
				<p><a id="_ftn89" href="#_ftnref89"><sup>89</sup></a> Ківната, кімната — у панських будинках і взагалі у великих хатах — покої, жилі приміщення, на відміну від світлиці — парадної кімнати для прийому гостей. Пор. у народній пісні:</p>		У вдовиці дві світлиці,
				<div class="poem">
					<p>
						Ще й третя кімната,<br>
						А у тебе одна хата,<br>
						Та й та не прибрата.
					</p>
				</div>
				<p>Тут хата — жиле приміщення, яке служить і світлицею, і кімнатою, і кухнею.</p>
			</div>
			<div>
				<p><a id="_ftn91" href="#_ftnref91"><sup>91</sup></a> І як війну вести без збруї — збруя — вся воїнська зброя, обладунок, у кінноті сюди входило також спорядження для коня.</p>
				<p>Провіянтмейстер — у російській армії генерал, який відав постачанням (відповідає сучасній інтендантській службі). Посада введена Петром І у 1718 р., скасована у 1864 р.</p>
				<p>Кригсцальмєйстер — чиновник при війську, що вів фінансові справи, здійснював контроль, займався також постачанням армії.</p>
			</div>
			<div>
				<p><a id="_ftn93" href="#_ftnref93"><sup>93</sup></a> Покиньте ж се дурне юнацтво — юнацтво — тут у значенні: нерозважлива молодеча хоробрість, завзяття.</p>
			</div>
			<div>
				<p><a id="_ftn95" href="#_ftnref95"><sup>95</sup></a> Щоб некрут зараз набирать — тобто оголосити примусовий набір у армію рекрутів-новобранців.</p>
				<p>Боярські гроші шафовать — шафовать — витрачати, використовувати.</p>
			</div>
			<div>
				<p><a id="_ftn96" href="#_ftnref96"><sup>96</sup></a> Таким обрізають ніс і уха — в кінці XVIII — на початку XIX ст. тілесні покарання з відрізанням носа, вух, інших частин тіла ще мали місце в багатьох країнах, в тому числі й Росії. Законодавством передбачалося відрізати вуха або ніс за бунт проти влади. Існував також звичай перед стратою через повішення відрізати ніс та вуха і прибивати їх до шибениці. До відрізання вух офіцінно перестали вдаватися у першій половині XVIII ст., відрізання носа, як засіб покарання, затрималося довше, особливого розмаху набуло, поряд з відрубуванням руки, пальців, язика, під час розправи над учасниками селянської війни під проводом Пугачова.</p>
				<p>Для вельмож подібна кара була особливо принизливою, бо тілесним покаранням підлягав тільки простий люд.</p>
			</div>
			<div>
				<p><a id="_ftn97" href="#_ftnref97"><sup>97</sup></a> О музо, панночко парнаська!.. — у перших чотирьох рядках строфи обігране узвичаєне в поезії доби класицизму звертання до муз, покровительок мистецтва і науки, дочок Зевса й богині пам’яті Мнемозіни. Муз було дев’ять; тут, з огляду на жанр «Енеїди», звертання до Калліопи — музи епічної поезії.</p>
				<p>Слід відзначити явний перегук цього місця з вступом до поезії Т. Шевченка «Царі», де поет визначає своє художнє завдання («штилем високим розмалюю помазаних») і водночас пародіює тогочасну запобігливу цареславну поезію.</p>
			</div>
			<div>
				<p><a id="_ftn98" href="#_ftnref98"><sup>98</sup></a> В описі приготувань латинського і троянського воїнства до війни, екіпіровки, забезпечення продовольством, боєприпасами і т. ін., безумовно, відбилося добре знання І. Котляревським як українського козацького військового устрою, що порівняно недавно (у 80-х роках XVIII ст.) був ліквідований, так і армії свого часу, військової справи взагалі. Адже він майже тринадцять років (з квітня 1796 р. по січень 1808 р.) перебував на військовій службі.</p>
				<p>А ус в півлокоть би тирчав — вислів походить від старої міри довжини «лікоть» — віддаль від кінця витягнутих пальців руки до ліктя.</p>
			</div>
			<div>
				<p><a id="_ftn100" href="#_ftnref100"><sup>100</sup></a> Названі окремі командні посади в козацькому війську.</p>
				<p>Хорунжий — у первісному значенні цього слова — «підпрапорний», оскільки перебував при полковому прапорі (хоругві) і підлягав безпосередньо полковникові. Середній чин у козацькому війську.</p>
				<p>Асаул, осавул — виборна старшинська посада за військово-територіального устрою.</p>
				<p>Були звання генерального, полкового, сотенного, артилерійського осавула.</p>
				<p>Урядник. — молодший чин у козацькому війську.</p>
				<p>Отаман — виборний або призначений ватажок у козацькому війську. Курінний отаман очолював козаків з одного села, місцевості, наказний отаман — тимчасово виконував обов’язки курінного, інших виборних командирів аж до самого гетьмана.</p>
			</div>
			<div>
				<p><a id="_ftn101" href="#_ftnref101"><sup>101</sup></a> У нас в Гетьманщині колись — Гетьманщина — напівофіційна назва земель Лівобережної України, які разом з Києвом були закріплені за Російською державою згідно з підписаним 30 січня 1667 р. Андрусівським договором між Росією і Польщею. Правобережжя відходило до Польщі. В Гетьманщині певною мірою зберігався уклад, який сформувався в добу визвольної війни під проводом Хмельницького: гетьманський уряд, поділ на полки, свій суд, фінанси, самоврядування ряду міст. Під тиском самодержавної політики автономія Гетьманщини дедалі більше занепадала і з введенням загально-державного адміністративного устрою в 1782 р. була ліквідована не тільки фактично, а й формально.</p>
				<p>Не знавши: стій, не шевелись — українське козацьке військо, так само як і московське стрілецьке, не знало стройової підготовки, а значить і різних стройових команд, у тому числі команди «струнко!». Така підготовка почалася при Петрі І, одначе стройових команд у формі, прийнятій в наші дні, довго ще не знали.</p>
				<p>Воєнний статут Петра І залишався без змін протягом усього XVIII ст., аж до того часу, коли 6 лютого 1796 р. Павло І через три тижні після вступу на російський престол видав новий. Фанатичний прихильник палочної муштри і прусської шагістики, він відбив у статуті свої вимоги. Необхідну в розумних межах армійську дисципліну він прагнув замінити отупляючою муштрою.</p>
				<p>«Стій, не ворушись!» — можна було б поставити епіграфом до того статуту. Команди «Стой! фрунт», «Стоять, не шевелясь!», «Стоять смирно!» зустрічаються тут раз по раз.</p>
				<p>І. Котляревський не з чужих слів знав, що таке муштра в армії найбільшого солдафона на російському престолі. Адже він почав армійську службу за якихось сім місяців до смерті Катерини II і вступу на імператорський трон Павла І. Лубенський, Гадяцький, Полтавський — коли додати сюди ще й Миргородський, з усіх боків оточений землями названих полків, то це будуть всі чотири з десяти полків Гетьманщини, землі яких склали основну територію утвореної 1802 р. Полтавської губернії.</p>
			</div>
			<div>
				<p><a id="_ftn102" href="#_ftnref102"><sup>102</sup></a> Волонтирі, волонтери — добровільці, нерегулярне військо; в той час — запорожці в російській діючій армії. З них формувалася переважно розвідка, інші частини особливого призначення, яким доручалися пов’язані з риском завдання. Зокрема, в численних російсько-турецьких війнах XVIII ст. запорожці, виконуючи роль розвідників, «становили основну силу авангардних частин, відзначаючись мужністю і військовою майстерністю. Окремі запорізькі загони по кілька разів на день самостійно відправлялися «в під’їзд» — вперед і від флангів, — вступаючи в сутички з ворогом...» (Апанович О. М. Збройні сили України першої половини XVIII ст. — К., 1969. — С. 154).</p>
				<p>Асмодей — злий дух, чорт.</p>
				<p>Чи вкрасти що, язик достати — «найулюбленішим методом у запорізьких козаків була розвідка боєм. Запорізькі розвідувальні партії не тільки захоплювали язиків, з’ясовували обстановку, а й несподівано атакували окремі татарські загони, захоплювали трофеї, знищували живу силу ворога. Досвід війни 1735 — 1739 років показав, що запорожці були кращими розвідниками в російській армії» (Апанович О. М. Збройні сили України першої половини XVIII ст. — С. 122).</p>
				<p>А при нагоді і вкрасти що, особливо в потенціальних ворогів — татар та польських панів, — теж уміли.</p>
			</div>
			<div>
				<p><a id="_ftn103" href="#_ftnref103"><sup>103</sup></a> Мушкет — давня ручна вогнепальна зброя до восьми-десяти кілограмів вагою, стріляли з сошок — підпори; стрілець для пом’якшення віддачі мав на правому плечі шкіряну подушку. В XVI — XVII ст. мушкети були на озброєнні в козацькому війську, одначе уже в кінці XVI ст. їх почали замінювати легшими і зручнішими рушницями. У XVIII ст. мушкети стали старим, віджилим видом зброї, хоч саме слово «мушкет» жило на означення рушниці взагалі.</p>
				<p>Оружжина, оружина — так інколи називали рушницю.</p>
				<p>Гамазея — склад.</p>
				<p>Гвинтівка — відома ще з XVI ст. рушниця з нарізами в стволі для надання кулі обертового руху, що збільшувало дальність і точність стрільби. Заряджалася з дула. Кругла куля обгорталася змащеною жиром тканиною і заганялася в рушницю шомполом з допомогою молотка. Взагалі гвинтівка була мисливською зброєю. Через повільність заряджання вона на озброєння війська не бралася.</p>
				<p>В Росії гвинтівки в сучасному розумінні, що заряджалися патронами з казенної частини, з’явилися пізніше, з середини XIX ст.</p>
				<p>Фузія, фузея — рушниця з ударно-кремінним замком. Прийнята на озброєння російської армії при Петрі І замість мушкета. Мала тригранний багнет. Булдимка — коротка запорізька рушниця. Вона була зручною для ближнього бою під час розвідки, із засідки, з козацьких чайок; там, де вирішальне значення мала особиста ініціатива й кмітливість воїна.</p>
				<p>Флинта — власне така ж рушниця, як і фузія, тільки мала іншу конструкцію кремінного замка.</p>
				<p>Яничарка — турецька рушниця з кремінним замком.</p>
				<p>Фузія, флинта, яничарка — рушниці з довгим дулом, менш придатні для індивідуального бою, розраховані на регулярні війська феодальних країн, для солдатів, які йшли в бій зімкнутим строєм під командою і наглядом офіцерів.</p>
				<p>Гаківниця — довга, важка рушниця, під час стріляння прикріплювалася до землі гаком. Була на озброєнні козацького війська ще з XV ст. У XVIII ст. — уже застарілий вид зброї. Гаківниці використовувались інколи тільки при обороні фортець.</p>
				<p>Іронія захована уже в самому строкатому переліку зброї латинського війська. Зброя кожної армії мусить бути уніфікованою, на рівні сучасних вимог. А тут? І архаїчна на той час ручна зброя самопального типу (мушкети, гаківниці), і прийняті в тогочасній армії фузії (але без головної частини спускового механізму — пружини), і запорозькі булдимки, і тульські флінти, і турецькі яничарки. І вишикувані в одному рядку списи, піки, ратища для людини того часу — не те саме. Певне, не тільки назвою різнилися козацький спис і піка утворених на початку 80-х років XVIII ст. пікінерських полків. Ратище — дерев’яне держално списа і власне спис у народній мові тих часів.</p>
			</div>
			<div>
				<p><a id="_ftn104" href="#_ftnref104"><sup>104</sup></a> Жлукто — видовбаний з цілого стовбура дерева бочонок у формі циліндра. Жлукто призначалося для зоління білизни перед пранням. Форму жлукта мали вулики для бджіл, тільки відповідно обладнані всередині, з льотком, дном знизу і кришкою зверху.</p>
				<p>Галити — поспішати, квапитися.</p>
				<p>Днище — знаряддя для прядіння, спеціально вистругана дошка; на одному кінці її сидить пряха, на другому міститься видовбаний отвір для гребеня з мичкою.</p>
				<p>Оснівниця, або снувачка — у ткацькій справі — дощечка з двома отворами, крізь які проходять нитки основи. Використовується при снуванні основи.</p>
				<p>Витушка — ткацький прилад для змотування знятої з мотовила пряжі в клубки.</p>
				<p>Квач — прикріплена до держална куделя з конопель чи іншого матеріалу для змазування чого-небудь.</p>
				<p>Помело — мітла, також ганчірка на довгому держаку, щоб трусити сажу з димарів.</p>
				<p>Макогін — товкач для розтирання в макітрі пшона, маку та ін.</p>
				<p>Бендюги — віз з розпуском для перевезення колод та інших довгих предметів.</p>
				<p>Кари — водовозка.</p>
				<p>Мари — збиті з дерев’яних жердин носилки для перенесення труни з тілом покійника.</p>
				<p>Депо пушкарськеє (франц. depot) — склад, місце стоянки та спорядження гармат.</p>
			</div>
			<div>
				<p><a id="_ftn105" href="#_ftnref105"><sup>105</sup></a> Готування войовничих підданих царя Латина до бою з троянцями зображене в дусі гумористичних народних казок, приповідок, пісеньок.</p>
			</div>
			<div>
				<p><a id="_ftn106" href="#_ftnref106"><sup>106</sup></a> У них, бач, Тули не було — десь з початку XVII ст. Тула стала одним з центрів виготовлення холодної і вогнепальної зброї. У XVIII — XIX ст. — важливий постачальник зброї для російської армії. Тут також виготовляли зброю на замовлення українських козаків.</p>
			</div>
			<div>
				<p><a id="_ftn107" href="#_ftnref107"><sup>107</sup></a> Амуниця, амуніція (франц. аmunitionnement — укомплектування бойовими припасами) — термін вживався в російській регулярній армії, частиною якої у XVIII ст. було українське козацьке військо.</p>
				<p>Подимне — податок від диму (димаря), від двору.</p>
				<p>Виборні, підсусідки — у 1735 р. українська старшина і російський уряд законодавчим актом закріпили уже наявний поділ лівобережного козацтва на дві групи, залежно від характеру їхньої участі у відбуванні військової служби. Заможний прошарок, який міг забезпечити себе необхідним спорядженням на випадок війни, стали називати «виборними козаками». За біднішим прошарком козаків закріпилася назва «підпомічники». Вони допомагали виборним забезпечити себе провіантом, зброєю, кіньми, одягом, траплялося, обробляли їхні землі, коли виборні ходили в походи чи відбували форпостну службу на неспокійному кордоні з Туреччиною. З підпомічників брали погоничів для обозу, формували внутрішню охорону та ін.</p>
				<p>Підсусідки — тісно пов’язані з підпомічниками, бідніші козаки та селяни, які не мали власного господарства і землі, жили по чужих дворах: у старшини, козаків, міщан, селян. За мешкання та утримання платили грішми або натурою, відробітком. Підсусідки не відбували військової повинності, але під час воєнної кампанії, як і підпомічники, утримували господарство відсутнього козака. Отже, «підсусідків розписали» по дворах виборних козаків.</p>
				<p>Тяглі — козаки, що складали військовий обоз козачого війська та російської армії. На заклик до походу мусили з’явитися на збір зі своїм тяглом (волами) і возом. Кінні — козаки на конях з відповідним спорядженням, піші — теж зі спорядженням, зброєю, харчами.</p>
				<p>За себе хто, хто на підставу — з поступовим занепадом військовотериторіального укладу і виснаженням козацького війська у численних воєнних кампаніях XVIII ст. набула поширення практика посилати за себе («на підставу») в похід іншого. Багатий козак посилав за певну винагороду біднішого.</p>
			</div>
			<div>
				<p><a id="_ftn108" href="#_ftnref108"><sup>108</sup></a> Мушкетний артикул — прийоми з рушницею.</p>
				<p>Ушкварить як на калавур — тобто взяти рушницю «на караул».</p>
				<p>Коли пішком — то марш шульгою, Коли верхом — гляди ж, правою — піхота в строю починає рух з лівої ноги (шуйця, шульга), коні під вершниками — з правої.</p>
				<p>Такеє ратнеє фиглярство — тобто блазнювання, штукарство, кривляння. Для сучасників І. Котляревського «ратнеє фиглярство» ототожнювалося із засиллям муштри при імператорі Павлові І, потім — при Аракчеєву, який у військовій справі над усе ставив «красоту фронту, яка доходить до акробатства».</p>
			</div>
			<div>
				<p><a id="_ftn109" href="#_ftnref109"><sup>109</sup></a> Посполитеє рушення — у Польщі — загальна мобілізація всього народу.</p>
			</div>
			<div>
				<p><a id="_ftn114" href="#_ftnref114"><sup>114</sup></a> Нагадаємо, що четверта частина «Енеїди» писалася в роки перебування І. Котляревського на військовій службі та безперервних наполеонівських воєн, зеніту слави французького полководця, ровесника, навіть однолітка Котляревського (обидва народилися 1769), виходу армій Бонапарта до кордонів Росії. Так само, як раніше на службу в канцелярію, а потім на вельми нелегкий хліб домашнього учителя поміщицьких дітей, І. Котляревський пішов на військову службу тому, що не було ліпшого виходу. За своєю вдачею він був глибоко мирною людиною, органічно не сприймав духу мілітаризму. Останні чотири рядки строфи — кращий тому доказ.</p>
				<p>Тут зовсім відсутній елемент травестії та бурлеску. Натомість звучить не знана досі у письменника гнівна саркастична нота. В цих рядках вчуваються інтонації, повторені на історично вищому ідейно-естетичному рівні через чотири десятки років у «Кавказі» (1845) Т. Шевченка. Пригадаймо:</p>		Лягло костьми
				<div class="poem">
					<p>
						Людей муштрованих чимало.<br>
						А сльоз, а крові? Напоїть<br>
						Всіх імператорів би стало<br>
						З дітьми і внуками...
					</p>
				</div>
			</div>
			<div>
				<p><a id="_ftn115" href="#_ftnref115"><sup>115</sup></a> Для Януса, сердита бога — у стародавніх римлян Янус — бог часу, всякого початку і кінця, покровитель дверей і воріт, різних «входів» і «виходів». Зображувався у вигляді фігури з двома обличчями, зверненими в протилежні боки: старим — назад, в минуле; молодим — вперед, у майбутнє. В мирний час двері храму Януса в Римі були закриті, а під час війни відкривалися навстіж.</p>
			</div>
			<div>
				<p><a id="_ftn118" href="#_ftnref118"><sup>118</sup></a> Були златиї дні Астреї — у стародавніх греків Астрея (мала ще ім’я Діке) — богиня справедливості, дочка Зевса і феміди. Жила на землі між людьми в «золотий вік», а коли настав «залізний вік» — покинула землю і стала зіркою на небі.</p>
				<p>Фигляр — театральний блазень.</p>
				<p>Обтекар — аптекар.</p>
				<p>Гевальдигер — у російській армії офіцер, що виконував поліцейські функції. Посада запроваджена Петром І, скасована після реформи 1861 р.</p>
				<p>Шпигон — шпигун.</p>
			</div>
			<div>
				<p><a id="_ftn122" href="#_ftnref122"><sup>122</sup></a> Ардея — столичне рутульське місто.</p>
			</div>
			<div>
				<p><a id="_ftn123" href="#_ftnref123"><sup>123</sup></a> Мезентій тирренський — легендарний володар етруського міста Цере (Агілли). Тирренці — етруски. За жорстокість був вигнаний своїми співгромадянами.</p>
				<p>Було полковник так Лубенський — Лубенський полк на чолі з А. Маркевичем перед Полтавською битвою вчасно підійшов на допомогу військам Петра І.</p>
				<p>Пропав і вал... — йдеться про вали фортеці, в якій гарнізон Полтави витримував облогу ворога до переможного завершення Полтавської битви. Фортеця достояла до часів І. Котляревського. Коли у 1787 р. Катерина II проїздом відвідала Полтаву, їй урочисто вручили ключі від цієї фортеці. На початку XIX ст. фортеця була ліквідована, а осілі від часу земляні вали перетворені на бульвари. У І. Котляревського «булевари» — на той час порівняно нове слово, вживалося ще в первісному його значенні (франц. boulevard: вал, насип). Пізніше так називали обладнані на міському валу місця для прогулянок, звичайно обсаджені деревами.</p>
				<p>Нар.: Пропав, як швед під Полтавою.</p>
			</div>
			<div>
				<p><a id="_ftn124" href="#_ftnref124"><sup>124</sup></a> Байстрюк Авентій-попадич — союзник Турна Авентій народжений від нешлюбного зв’язку героя античних міфів Геркулеса і жриці Реї. Оскільки батько Геркулеса сам громовержець Зевс, то Авентій «знакомого... пана внучок». У Вергілія Авентій (Авентін) вирушає в похід на бойовій колісниці у вояцькому обладунку Геркулеса.</p>
			</div>
			<div>
				<p><a id="_ftn125" href="#_ftnref125"><sup>125</sup></a> Руччеє — хвацьке, проворне.</p>
				<p>Тут — травестійна двоїстість, змішування стародавніх і сучасних І. Котляревському греків, що жили на Україні. На українських землях ще з XV ст., після завоювання Греції турками-османами, виник ряд колоній греків-емігрантів. Близько 1656 р. значна грецька колонія виникла в Ніжині (див. також коментар: VI, 3). Займалися греки торгівлею і після заснування колонії одержали від гетьмана Богдана Хмельницького право на вільну торгівлю як в Ніжині, так і по всій Україні. Трималися вони своєю громадою досить довго, мали в певних межах самоврядування, свій магістрат. Зберігала свою окремішність грецька колонія і в часи І. Котляревського.</p>
				<p>В «Енеїді» сучасні письменникові українські греки немов накладаються на стародавніх греків Вергілія. Маємо навіть не двоїсту, а троїсту травестію. Прізвища перелицьовуються на український і тут же на новогрецький лад. Замість Покотило (від імені героя Катілла — у Вергілія) — Покотиллос, замість Карась (від імені Караса — у Вергілія) — Караспуло.</p>
				<p>Се гречеськії проскіноси — тут: гра слів. Проскіноси: 1) ті, що несуть, прапороносці, передові частини; 2) ті, що несуть, злодії.</p>
				<p>Із Біломор’я все пендоси — Біломор’я, власне заснований у XV ст. монастир на Соловецькому острові, служило місцем ув’язнення й заслання противників самодержавства та офіційної православної церкви, інколи — також небезпечних кримінальних злочинців. У довгому списку засланих у різні часи на Соловки немало грецьких імен. Наприклад, у XVII ст. на Соловки був засланий видатний церковний діяч грек Арсеній, звинувачений у єресі.</p>
				<p>В даному контексті Біломор’я — місце ув’язнення.</p>
				<p>Мореа — південна частина Балканського півострова.</p>
				<p>Дельта — півострів поблизу Босфора.</p>
				<p>Кефалос, або Кефалонія — острів коло Греції.</p>
				<p>Оливу, мило, риж, маслини — тут: олива — олія з плодів дерева такої самої назви, риж — рис, маслини — плоди.</p>
				<p>І капама, кебаб колос — калама — вид тістечка (з грец. — К.); кебаб — печеня (з грец. — (К.). Калос — хороший. Тобто: капама, кебаб — хороші.</p>
			</div>
			<div>
				<p><a id="_ftn126" href="#_ftnref126"><sup>126</sup></a> Цекул — син бога вогню і ковальського мистецтва Вулкана (тому коваленко), засновник міста Пренести недалеко від Риму (тепер Палестріни). Тут — травестія на мотив української народної пісні «Гей на горі та женці жнуть» (див. коментар: III, 3). Воїнство Цекула уподібнене козацькому війську Сагайдачного і Дорошенка.</p>
			</div>
			<div>
				<p><a id="_ftn127" href="#_ftnref127"><sup>127</sup></a> Мезап (у Вергілія — Мессап) — глава кількох етруських племен.</p>
			</div>
			<div>
				<p><a id="_ftn128" href="#_ftnref128"><sup>128</sup></a> Галес — вождь італійських племен аврунків і осків, нащадок грецького царя Агамемнона, одного з головних персонажів циклу легенд про Троянську війну та «Іліади» Гомера.</p>
				<p>Аврунці, аврунки — плем’я, яке заселяло південний Лацій, область у середній Італії.</p>
				<p>Сидицяне, точніше сідіціни — народ у Кампанії (область на Півдні Італії).</p>
				<p>Калесці — жителі міста на півдні Кампанії (нині м. Кальві).</p>
				<p>Ситикуляне — жителі міста Сатиккул в Кампанії.</p>
			</div>
			<div>
				<p><a id="_ftn129" href="#_ftnref129"><sup>129</sup></a> Іпполит (Іпполіт) — син афінського царя Тесея і цариці амазонок Іпполіти.</p>
			</div>
			<div>
				<p><a id="_ftn130" href="#_ftnref130"><sup>130</sup></a> Сіканці (сікули) — сіцілійці.</p>
				<p>Аргавці (аргейці, аргосці) — жителі грецького міста Арголіди на півночі Пелепонесу; взагалі — греки.</p>
				<p>Лабики — італійське плем’я, жителі міста Лабики в Лації.</p>
				<p>Сакранці (сакрани) — плем’я в Лації.</p>
			</div>
			<div>
				<p><a id="_ftn131" href="#_ftnref131"><sup>131</sup></a> Камилла — італійська амазонка, ватажок загону вольськів (народність у стародавній Італії). Загинула від руки соратника Енея Аррунта.</p>
			</div>
		</div>
		<div class="article__source">
			<li><a href="/Український фольклор Книги/Іван Котляревський ☼ Енеїда/" title="Іван Котляревський «Енеїда»">Іван Котляревський «Енеїда»</a></li>
		</div>
	</footer>
	<!-- ──────────────────────────── ПРИМІТКИ КІНЕЦЬ ──────────────────────────── -->
</article>

<footer class="mainFooter">
	<ul class="mainFooter__listOfLinks">
		<li><a href="/Аудіоказки/Іван Котляревський ☼ Енеїда/">Іван Котляревський «Енеїда» ☼ Аудіокнига</a></li>
	</ul>
</footer>
<!--#include virtual="/-/inc/general__page_end.inc" -->
