<!--#include virtual="/-/inc/general__page_start.inc" -->
<title>Енеїда ☼ Іван Котляревський ☼ Частина п’ята</title>
<meta name="Description" content="Іван Котляревський «Енеїда» Частина п’ята">
<link rel="canonical" href="https://proridne.org/Український фольклор Книги/Іван Котляревський ☼ Енеїда/5.html">
<!--#include virtual="/-/inc/pageType__Книга Іван Котляревський «Енеїда» Розділ.inc" -->

<article class="articleMain">
	<h1 class="articleMain__header">Енеїда — Частина п’ята <br><span class="article__authorInHeader">Іван Котляревський</span></h1>
	<div class="poem">
		<p><a id="_ftnref1" href="#_ftn1"><sup>1</sup></a></p>
		<p>
			Біда не по дерев’ях ходить,<br>
			І хто ж її не скуштовав?<br>
			Біда біду, говорять, родить,<br>
			Біда для нас — судьби устав!<br>
			Еней в біді, як птичка в клітці;<br>
			Запутався, мов рибка в сітці;<br>
			Терявся в думах молодець.<br>
			Ввесь світ, здавалось, зговорився,<br>
			Ввесь мир на його напустився,<br>
			Щоб розорить його вкінець.
		</p>
	</div>
	<div class="poem">
		<p>2</p>
		<p>
			Еней ту бачив страшну тучу,<br>
			Що на його війна несла;<br>
			В ній бачив гибель неминучу<br>
			І мучивсь страшно, без числа.<br>
			Як хвиля хвилю проганяла,<br>
			Так думка думку пошибала;<br>
			К олімпським руки простягав.<br>
			Надеждою хоть підкреплявся,<br>
			Но переміни він боявся,<br>
			І дух його ізнемогав.
		</p>
	</div>
	<div class="poem">
		<p>3</p>
		<p>
			Ні ніч його не вгамовала,<br>
			Він о війні все сумовав;<br>
			І вся коли ватага спала,<br>
			То він по берегу гуляв,<br>
			Хоть з горя сильно ізнемігся;<br>
			Мов простий, на піску улігся,<br>
			Та думка спати не дала.<br>
			Скажіть, тогді чи дуже спиться<br>
			Як доля проти нас яриться<br>
			І як для нас фортуна зла?
		</p>
	</div>
	<div class="poem">
		<p>4</p>
		<p>
			О сон! з тобою забуваєм<br>
			Все горе і свою напасть;<br>
			Чрез тебе сили набираєм,<br>
			Без тебе ж мусили б пропасть.<br>
			Ти ослабівших укріпляєш,<br>
			В тюрмі невинних утішаєш,<br>
			Злодіїв снищами страшиш;<br>
			Влюблених ти докупи зводиш,<br>
			Злі замисли к добру приводиш,<br>
			Пропав — од кого ти біжиш.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 077.png" alt="">
	</figure>

	<div class="poem">
		<p><a id="_ftnref5" href="#_ftn5"><sup>5</sup></a></p>
		<p>
			Енея мислі турбовали,<br>
			Но сон таки своє бере;<br>
			Тілесні сили в кім охляли,<br>
			В тім дух не швидко, та замре.<br>
			Еней заснув і бачить снище:<br>
			Пред ним стоїть старий дідище,<br>
			Обшитий весь очеретом;<br>
			Він був собі ковтуноватий,<br>
			Сідий, в космах і пелехатий,<br>
			Зігнувсь, підпершися ціпком.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 078.png" alt="">
	</figure>

	<div class="poem">
		<p>6</p>
		<p>
			«Венерин сину! не жахайся, —<br>
			Дід очеретяний сказав, —<br>
			І в смуток дуже не вдавайся,<br>
			Ти гіршії біди видав;<br>
			Війни кривавой не страшися,<br>
			А на олімпських положися,<br>
			Вони все злеє оддалять.<br>
			А що мої слова до діла,<br>
			Лежить свиня під дубом біла<br>
			І тридцять білих поросят.
		</p>
	</div>
	<div class="poem">
		<p><a id="_ftnref7" href="#_ftn7"><sup>7</sup></a></p>
		<p>
			На тім-то берлозі свиноти<br>
			Іул построїть Альбу-град,<br>
			Як тридесят промчаться годи,<br>
			З Юноною як зробить лад.<br>
			Однаково ж сам не плошайся,<br>
			З аркадянами побратайся,<br>
			Вони латинцям вороги;<br>
			Троянців з ними як з’єднаєш,<br>
			Тогді і Турна осідлаєш,<br>
			Все військо виб’єш до ноги.
		</p>
	</div>
	<div class="poem">
		<p>8</p>
		<p>
			Вставай, Енею, годі спати,<br>
			Вставай і богу помолись,<br>
			Мене ти мусиш также знати:<br>
			Я Тібр старий! — ось придивись.<br>
			Я тут водою управляю,<br>
			Тобі я вірно помагаю,<br>
			Я не прочвара, не упир.<br>
			Тут будеть град над городами,<br>
			Поставлено так між богами...»<br>
			Сказавши се, дід в воду — нир.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 079.png" alt="">
	</figure>

	<div class="poem">
		<p><a id="_ftnref9" href="#_ftn9"><sup>9</sup></a></p>
		<p>
			Еней пробуркався, схопився<br>
			І духом моторнійший став;<br>
			Водою тібрською умився,<br>
			Богам молитви прочитав.<br>
			Велів два човни знаряджати,<br>
			І сухарями запасати,<br>
			І воїнів туди саджать.<br>
			Як млость пройшла по всьому тілу:<br>
			Свиню уздрів під дубом білу<br>
			І тридцять білих поросят.
		</p>
	</div>
	<div class="poem">
		<p><a id="_ftnref10" href="#_ftn10"><sup>10</sup></a></p>
		<p>
			Звелів їх зараз поколоти<br>
			І дать Юноні на обід;<br>
			Щоб сею жертвою свиноти<br>
			Себе ізбавити од бід.<br>
			Потім в човни метнувсь хутенько,<br>
			Поплив по Тібру вниз гарненько<br>
			К Евандру помочі просить;<br>
			Ліси, вода, піски зумились,<br>
			Які се два човни пустились<br>
			З одвагою по Тібру плить.
		</p>
	</div>
	<div class="poem">
		<p>11</p>
		<p>
			Чи довго плив Еней — не знаю,<br>
			А до Евандра він доплив;<br>
			Евандр по давньому звичаю,<br>
			Тогді для празника курив,<br>
			З аркадянами веселився,<br>
			Над варенухою трудився,<br>
			І хміль в їх головах бродив;<br>
			І тілько що човни узріли,<br>
			То всі злякалися без міри,<br>
			Один к троянцям підступив.
		</p>
	</div>
	<div class="poem">
		<p>12</p>
		<p>
			«Чи по неволі, чи по волі? —<br>
			Кричить аркадський їм горлань. —<br>
			Родились в небі ви, чи долі?<br>
			Чи мир нам везете, чи брань?»<br>
			«Троянець я, Еней одважний,<br>
			Латинців ворог я присяжний, —<br>
			Еней так з човна закричав. —<br>
			Іду к Евандру погостити,<br>
			На перепутті одпочити,<br>
			Евандр цар добрий, я чував».
		</p>
	</div>
	<div class="poem">
		<p><a id="_ftnref13" href="#_ftn13"><sup>13</sup></a></p>
		<p>
			Евандра син, Паллант вродливий,<br>
			К Енею зараз підступив;<br>
			Оддав поклон дружелюбивий,<br>
			До батька в гості попросив.<br>
			Еней з Паллантом обнімався<br>
			І в його приязнь заставлявся,<br>
			Потім до лісу почвалав,<br>
			Де гардовав Евандр з попами,<br>
			Зо старшиною і панами,<br>
			Еней Евандрові сказав:
		</p>
	</div>
	<div class="poem">
		<p><a id="_ftnref14" href="#_ftn14"><sup>14</sup></a></p>
		<p>
			«Хоть ти і грек, та цар правдивий,<br>
			Тобі латинці вороги;<br>
			Я твій товариш буду щирий,<br>
			Латинці і мені враги.<br>
			Тепер тебе я суплікую<br>
			Мою уважить долю злую<br>
			І постояти за троян.<br>
			Я кошовий Еней-троянець,<br>
			Скитаюсь по миру, мов ланець,<br>
			По всім товчуся берегам.
		</p>
	</div>
	<div class="poem">
		<p>15</p>
		<p>
			Прийшов до тебе на одвагу,<br>
			Не думавши, як приймеш ти;<br>
			Чи буду пити мед, чи брагу?<br>
			Чи будем ми собі брати?<br>
			Скажи, і руку на — в завдаток,<br>
			Котора, бач, не трусить схваток<br>
			І самих злійших нам врагів.<br>
			Я маю храбрую дружину,<br>
			Терпівших гіркую годину<br>
			Од злих людей і од богів.
		</p>
	</div>
	<div class="poem">
		<p><a id="_ftnref16" href="#_ftn16"><sup>16</sup></a></p>
		<p>
			Мене найбільше доїдає<br>
			Рутульський Турн, собачий син;<br>
			І лиш гляди, то і влучає,<br>
			Щоб згамкати мене, як блин.<br>
			Так лучче в сажівці втоплюся<br>
			І лучче очкуром, вдавлюся,<br>
			Ніж Турнові я покорюсь.<br>
			Фортуна не в його кишені;<br>
			Турн побува у мене в жмені;<br>
			Дай поміч! — я з ним потягнусь».
		</p>
	</div>
	<div class="poem">
		<p><a id="_ftnref17" href="#_ftn17"><sup>17</sup></a></p>
		<p>
			Евандр мовчав і прислухався,<br>
			Слова Енеєві ковтав;<br>
			То ус крутив, то осміхався,<br>
			Енеєві одвіт сей дав:<br>
			«Еней Анхізович, сідайте,<br>
			Турбації не заживайте,<br>
			Бог милостив для грішних всіх;<br>
			Дамо вам війська в підпомогу,<br>
			І провіанту на дорогу,<br>
			І грошеняток з якийсь міх.
		</p>
	</div>
	<div class="poem">
		<p>18</p>
		<p>
			Не поцурайтесь хліба-солі,<br>
			Борщу скоштуйте, галушок;<br>
			Годуйтесь, кушайте доволі,<br>
			А там з труда до подушок.<br>
			А завтра, як начне світати,<br>
			Готово військо виступати,<br>
			Куди ви скажете, в поход;<br>
			За мной не буде остановки;<br>
			Я з вами не роблю умовки,<br>
			Люблю я дуже ваш народ».
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 080.png" alt="">
	</figure>

	<div class="poem">
		<p><a id="_ftnref19" href="#_ftn19"><sup>19</sup></a></p>
		<p>
			Готова страва вся стояла,<br>
			Спішили всі за стіл сідать;<br>
			Хоть деяка позастивала,<br>
			Що мусили підогрівать.<br>
			Просілне з ушками, з грінками<br>
			І юшка з хляками, з кишками,<br>
			Телячий лизень тут лежав;<br>
			Ягни і до софорку кури,<br>
			Печені разної три гури,<br>
			Багацько ласих тож потрав.
		</p>
	</div>
	<div class="poem">
		<p>20</p>
		<p>
			Де їсться смачно, там і п’ється,<br>
			Од земляків я так чував;<br>
			На ласеє куток найдеться,<br>
			Еней з своїми не дрімав.<br>
			І, правда, гості доказали,<br>
			Що жить вони на світі знали:<br>
			Пили за жизнь — за упокой;<br>
			Пили здоров’я батька з сином,<br>
			І голь-голь-голь, мов клин за клином,<br>
			Кричать заставив на розстрой.
		</p>
	</div>
	<div class="poem">
		<p><a id="_ftnref21" href="#_ftn21"><sup>21</sup></a></p>
		<p>
			Троянці п’яні розбрехались<br>
			І чванилися без пуття.<br>
			З аркадянками женихались,<br>
			Хто так, а хто і не шутя.<br>
			Евандр точив гостям розкази,<br>
			Хвалив Іраклові прокази,<br>
			Як злого Кака він убив;<br>
			Якії Как робив розбої,<br>
			І що для радості такої<br>
			Евандр і празник учредив.
		</p>
	</div>
	<div class="poem">
		<p>22</p>
		<p>
			Всі к ночі так перепилися,<br>
			Держались ледве на ногах;<br>
			І на ніч в город поплелися,<br>
			Які іти були в силах.<br>
			Еней в керею замотався,<br>
			На задвірку хропти уклався,<br>
			Евандр же в хату рачки ліз;<br>
			І там, під прилавком зігнувшись<br>
			І цупко в бурку завернувшись,<br>
			Захріп старий во весь свій ніс.
		</p>
	</div>
	<div class="poem">
		<p><a id="_ftnref23" href="#_ftn23"><sup>23</sup></a></p>
		<p>
			Як ніч покрила пеленою<br>
			Тверезих, п’яних — всіх людей,<br>
			Як хріп Еней од перепою,<br>
			Забувши о біді своєй,<br>
			Венера без спідниці, боса,<br>
			В халатику, простоволоса,<br>
			К Вулкану підтюпцем ішла;<br>
			Вона тайком к Вулкану кралась,<br>
			Неначе з ним і не вінчалась,<br>
			Мов жінкой не його була.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 081.png" alt="">
	</figure>

	<div class="poem">
		<p>24</p>
		<p>
			А все то хитрость єсть жіноча,<br>
			Новинкою щоб підмануть;<br>
			Хоть гарна як, а все охоча<br>
			Іще гарнійшою щоб буть.<br>
			Венера пазуху порвала<br>
			І так себе підперезала,<br>
			Що вся на виставці була;<br>
			Косинку нарошно згубила,<br>
			Груднину так собі одкрила,<br>
			Що всякого б з ума звела.
		</p>
	</div>
	<div class="poem">
		<p>25</p>
		<p>
			Вулкан-коваль тогді трудився,<br>
			Зевесу блискавку ковав.<br>
			Уздрів Венеру, затрусився,<br>
			Із рук і молоток упав.<br>
			Венера зараз одгадала,<br>
			Що в добрий час сюди попала,<br>
			Вулкана в губи зараз черк;<br>
			На шию вскочила, повисла,<br>
			Вся опустилась, мов окисла,<br>
			Білки під лоб — і світ померк.
		</p>
	</div>
	<div class="poem">
		<p>26</p>
		<p>
			Уже Вулкан розм’як, як кваша,<br>
			Венера те собі на ус;<br>
			За діло, ну! — бере, бач, наша!<br>
			Тепер під його підоб’юсь:<br>
			«Вулкасю милий, уродливий!<br>
			Мій друже вірний, справедливий!<br>
			Чи дуже любиш ти мене?»<br>
			«Люблю, люблю, божусь кліщами,<br>
			Ковадлом, молотом, міхами,<br>
			Все рад робити для тебе».
		</p>
	</div>
	<div class="poem">
		<p><a id="_ftnref27" href="#_ftn27"><sup>27</sup></a></p>
		<p>
			І підлабузнивсь до Кіпріди,<br>
			Як до просителя писець.<br>
			Їй корчив разні милі види,<br>
			Щоби достать собі ралець.<br>
			Венера зачала благати<br>
			І за Енеєчка прохати,<br>
			Вулкан йому щоб допоміг:<br>
			Енеєві зробив би збрую<br>
			Із сталі, міді — золотую,<br>
			Такую, щоб ніхто не зміг.
		</p>
	</div>
	<div class="poem">
		<p><a id="_ftnref28" href="#_ftn28"><sup>28</sup></a></p>
		<p>
			«Для тебе? — ох, моя ти плітко! —<br>
			Вулкан задихавшись сказав. —<br>
			Зроблю не збрую, чудо рідко,<br>
			Ніхто якого не видав;<br>
			Палаш, шишак, панцир зо щитом,<br>
			Все буде золотом покрито,<br>
			Як тульськії кабатирки;<br>
			Насічка з черню, з образками,<br>
			І з кунштиками, і з словами,<br>
			Скрізь будуть брязкальця, дзвінки».
		</p>
	</div>
	<div class="poem">
		<p>29</p>
		<p>
			А що ж, не так тепер буває<br>
			Проміж жінками і у нас?<br>
			Коли чого просити має,<br>
			То добрий одгадає час<br>
			І к чоловіку пригніздиться,<br>
			Прищулиться, приголубиться,<br>
			Цілує, гладить, лескотить,<br>
			І всі сустави розшрубує,<br>
			І мізком так завередує,<br>
			Що сей для жінки все творить.
		</p>
	</div>
	<div class="poem">
		<p><a id="_ftnref30" href="#_ftn30"><sup>30</sup></a></p>
		<p>
			Венера, в облако обвившись,<br>
			Махнула в Пафос оддихать,<br>
			Од всіх в світелці зачинившись,<br>
			Себе там стала розглядать.<br>
			Краси пом’яті розправляла,<br>
			В волоссі кудрі завивала,<br>
			Ну п’ятна водами мочить.<br>
			Венера, як правдива мати,<br>
			Для сина рада все оддати,<br>
			З Вулканом рада в кузні жить.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 082.png" alt="">
	</figure>

	<div class="poem">
		<p>31</p>
		<p>
			Вулкан, до кузні дочвалавши,<br>
			Будить зачав всіх ковалів;<br>
			Свинець, залізо, мідь зібравши,<br>
			Все гріти зараз ізвелів.<br>
			Міхи престрашні надимають,<br>
			Огонь великий розпаляють,<br>
			Пішов тріск, стук од молотів.<br>
			Вулкан потіє і трудиться,<br>
			Всіх лає, б’є, пужа, яриться,<br>
			К роботі приганя майстрів.
		</p>
	</div>
	<div class="poem">
		<p><a id="_ftnref32" href="#_ftn32"><sup>32</sup></a></p>
		<p>
			І сонце злізло височенько,<br>
			Уже час сьомий ранку був;<br>
			Уже закушовав смачненько,<br>
			Хто добре пінної лигнув;<br>
			Уже онагри захрючали,<br>
			Ворони, горобці кричали,<br>
			Сиділи в лавках крамарі;<br>
			Картьожники же спать лягали,<br>
			Фіндюрки щоки підправляли,<br>
			В суди пішли секретарі.
		</p>
	</div>
	<div class="poem">
		<p>33</p>
		<p>
			А наші з хмелю потягались,<br>
			Вчорашній мордовав їх чад;<br>
			Стогнали, харкали, смаркались,<br>
			Ніхто не був і світу рад.<br>
			Не дуже рано повставали<br>
			І льодом очі протирали,<br>
			Щоб освіжитись на часок.<br>
			Потім взялись за оковиту<br>
			І скликали річ посполиту —<br>
			Поставить, як іти в поход.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 083.png" alt="">
	</figure>

	<div class="poem">
		<p>34</p>
		<p>
			Тут скілько сотень одлічили<br>
			Аркадських жвавих парубків<br>
			І в ратники їх назначили;<br>
			Дали їм в сотники панів.<br>
			Дали значки їм з хоругвою,<br>
			Бунчук і бубни з булавою,<br>
			Списів, мушкетів, палашів.<br>
			На тиждень сала з сухарями,<br>
			Барильце з срібними рублями,<br>
			Муки, пшона, ковбас, коржів.
		</p>
	</div>
	<div class="poem">
		<p><a id="_ftnref35" href="#_ftn35"><sup>35</sup></a></p>
		<p>
			Евандр, Палланта підозвавши,<br>
			Такі слова йому сказав:<br>
			«Я, рать Енею в поміч давши,<br>
			Тебе начальником назвав.<br>
			А доки в паці будеш грати?<br>
			З дівками день і ніч ганяти<br>
			І красти голубів у всіх?<br>
			Одважний жид грішить і в школі,<br>
			Іди лиш послужи на полі;<br>
			Ледащо син — то батьків гріх.
		</p>
	</div>
	<div class="poem">
		<p><a id="_ftnref36" href="#_ftn36"><sup>36</sup></a></p>
		<p>
			Іди служи, годи Енею,<br>
			Він зна воєнне ремесло;<br>
			Умом і храбростю своєю<br>
			В опрічнеє попав число.<br>
			А ви, аркадці, — ви не труси,<br>
			Давайте всім і в ніс, і в уси,<br>
			Паллант мій ваш єсть отаман.<br>
			За його бийтесь, умирайте,<br>
			Енеєвих врагів карайте,<br>
			Еней мій сват — а ваш гетьман.
		</p>
	</div>
	<div class="poem">
		<p><a id="_ftnref37" href="#_ftn37"><sup>37</sup></a></p>
		<p>
			А вас, Анхізович, покорно<br>
			Прошу Палланта доглядать;<br>
			Воно хоть паруб’я, неспорно,<br>
			Уміє і склади читать;<br>
			Та дурень, молоде, одважне,<br>
			В бою як буде необачне,<br>
			То може згинуть неборак;<br>
			Тогді не буду жить чрез силу,<br>
			Живцем полізу я в могилу,<br>
			Ізгину, без води мов рак.
		</p>
	</div>
	<div class="poem">
		<p><a id="_ftnref38" href="#_ftn38"><sup>38</sup></a></p>
		<p>
			Беріте рать, ідіте з богом,<br>
			Нехай Зевес вам помага».<br>
			Тут частовались за порогом,<br>
			Евандр додав такі слова:<br>
			«Зайдіть к лідійському народу,<br>
			Вони послужать вам в пригоду,<br>
			На Турна підуть воювать.<br>
			Мезентій їх тіснить, зжимає,<br>
			На чинш нікого не пускає,<br>
			Готові зараз бунт піднять».
		</p>
	</div>
	<div class="poem">
		<p>39</p>
		<p>
			Пішли, розвивши короговку,<br>
			І сльози молодьож лила;<br>
			Хто жінку мав, сестру, ятровку,<br>
			У інших милая була.<br>
			Тогді найбільш нам допікає,<br>
			Коли зла доля однімає,<br>
			Що нам всього миліше єсть.<br>
			За милу все терять готові:<br>
			Клейноди, животи, обнови.<br>
			Одна дороже милой — честь!
		</p>
	</div>
	<div class="poem">
		<p>40</p>
		<p>
			І так, питейним підкрепившись,<br>
			Утерли сльози із очей;<br>
			Пішли, марш сумно затрубивши;<br>
			Перед же вів сам пан Еней.<br>
			Їх первий марш був до байраку,<br>
			Прийшовши, стали на біваку,<br>
			Еней порядок учредив.<br>
			Паллант по армії діжурив,<br>
			Трудивсь, всю ніч очей не жмурив;<br>
			Еней тож по лісу бродив.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 084.png" alt="">
	</figure>

	<div class="poem">
		<p>41</p>
		<p>
			Як в північ самую глухую<br>
			Еней лиш тілько мав дрімать,<br>
			Побачив хмару золотую,<br>
			Свою на хмарі гарну мать.<br>
			Венера білолика, красна,<br>
			Курносенька, очима ясна<br>
			І вся, як з кров’ю молоко;<br>
			Духи од себе іспускала<br>
			І збрую чудную держала,<br>
			Явилась так перед синком.
		</p>
	</div>
	<div class="poem">
		<p>42</p>
		<p>
			Сказала: «Милий, на, Енею,<br>
			Ту збрую, що ковав Вулкан;<br>
			Коли себе устроїш нею,<br>
			То струсить Турн, Бова, Полкан;<br>
			До збруї що ні доторкнеться,<br>
			Все зараз ламнеться і гнеться,<br>
			Її і куля не бере;<br>
			Устройсь, храбруй, коли, рубайся<br>
			І на Зевеса полагайся,<br>
			То носа вже ніхто не втре».
		</p>
	</div>
	<div class="poem">
		<p><a id="_ftnref43" href="#_ftn43"><sup>43</sup></a></p>
		<p>
			Сказавши, аромат пустила:<br>
			Васильки, м’яту і амбре;<br>
			На хмарі в Пафос покотила.<br>
			Еней же збрую і бере,<br>
			Її очима пожирає,<br>
			На себе панцир натягає,<br>
			Палаш до бока прив’язав;<br>
			Насилу щит підняв чудесний,<br>
			Не легкий був презент небесний;<br>
			Еней роботу розглядав:
		</p>
	</div>
	<div class="poem">
		<p>44</p>
		<p>
			На щиті, в самій середині,<br>
			Під чернь, з насічкой золотой,<br>
			Конала муха в павутині,<br>
			Павук торкав її ногой.<br>
			Поодаль був малий Телешик,<br>
			Він плакав і лигав кулешик,<br>
			До його кралася змія<br>
			Крилатая, з сім’ю главами,<br>
			З хвостом в верству, страшна, з рогами,<br>
			А звалася Жеретія.
		</p>
	</div>
	<div class="poem">
		<p>45</p>
		<p>
			Вокруг же щита на заломах<br>
			Найлуччі лицарські діла<br>
			Були бляховані в персонах<br>
			Іскусно, живо, без числа,<br>
			Котигорох, Іван-царевич,<br>
			Кухарчич, Сучич і Налетич.<br>
			Услужливий Кузьма-Дем’ян.<br>
			Кощій з прескверною ягою,<br>
			І дурень з ступою новою,<br>
			І славний лицар Марципан.
		</p>
	</div>
	<div class="poem">
		<p>46</p>
		<p>
			Так пан Еней наш знаряджався,<br>
			Щоб дружби Турну доказать;<br>
			Напасть на ворогів збирався,<br>
			Зненацька копоті їм дать.<br>
			Но зла Юнона не дрімає,<br>
			Навильот умисли всі знає,<br>
			Оп’ять Ірисю посила:<br>
			Як можна Турна роздрочити,<br>
			Против троянців насталити,<br>
			Щоб викоренив їх дотла.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 085.png" alt="">
	</figure>

	<div class="poem">
		<p><a id="_ftnref47" href="#_ftn47"><sup>47</sup></a></p>
		<p>
			Ірися виль, скользнула з неба,<br>
			До Турна в північ шусть в намет;<br>
			Він дожидавсь тогді вертепа,<br>
			Хлистав з нудьги охтирський мед.<br>
			К Лависі од любві був в горі,<br>
			Топив печаль в питейнім морі.<br>
			Так в армії колись велось;<br>
			Коли влюбився чи програвся,<br>
			То пуншу хлись — судьба поправся!<br>
			Веселлє в душу і влилось!
		</p>
	</div>
	<div class="poem">
		<p>48</p>
		<p>
			«А що? — Ірися щебетала. —<br>
			Сидиш без діла і клюєш?<br>
			Чи се на тебе лінь напала?<br>
			Чи все троянцям оддаєш?<br>
			Коту гладкому не до мишки;<br>
			Не втне, бачу, Панько Оришки!<br>
			Хто б сподівавсь, що Турн бабак?<br>
			Тобі не хист з Енеєм биться,<br>
			Не хист з Лавинієй любиться,<br>
			Ти, бачу, здатний бить собак.
		</p>
	</div>
	<div class="poem">
		<p>49</p>
		<p>
			Правдивий воїн не дрімає,<br>
			Без просипу же і не п’є;<br>
			Мудрує, дума, розглядає,<br>
			Такий і ворогів поб’є.<br>
			Ну, к чорту! швидше охмеляйся,<br>
			Збирать союзних поспішайся,<br>
			На нову Трою напади.<br>
			Еней в чужих землях блукає,<br>
			Дружину в поміч набирає,<br>
			Не оплошай тепер: гляди!»
		</p>
	</div>
	<div class="poem">
		<p>50</p>
		<p>
			Сказавши, столик ізвалила,<br>
			Шкереберть к чорту все пішло:<br>
			Пляшки і чарочки побила,<br>
			Пропало все, як не було.<br>
			Зробився Турн несамовитий,<br>
			Ярився, лютовав неситий,<br>
			Троянськой крові забажав.<br>
			Всі страсті в голову стовкнулись,<br>
			Любов і ненависть прочнулись;<br>
			«На штурм, на штурм!» — своїм кричав.
		</p>
	</div>
	<div class="poem">
		<p><a id="_ftnref51" href="#_ftn51"><sup>51</sup></a></p>
		<p>
			Зібрав і кінних, і піхотних<br>
			І всіх для битви шиковав;<br>
			І розбишак самих одборних<br>
			Під кріпость задирать послав.<br>
			Два корпуси докупи звівши,<br>
			А на зикратого сам сівши,<br>
			На штурм їх не веде, а мчить;<br>
			Мезап, Галес в другім отряді<br>
			Пішли од берега к ограді,<br>
			Побить троянців всяк спішить.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 086.png" alt="">
	</figure>

	<div class="poem">
		<p>52</p>
		<p>
			Троянці, в кріпості запершись,<br>
			Енея ждали вороття;<br>
			З нещастям тісно пообтершись,<br>
			Біду встрічали мов шутя.<br>
			Побачивши ж врагів напори,<br>
			У башт прибавили запори<br>
			І на валу всі залягли;<br>
			В віконця з будок виглядали<br>
			І носа вон не виставляли,<br>
			Шептались і люльки тягли.
		</p>
	</div>
	<div class="poem">
		<p>53</p>
		<p>
			У них поставлено в громаді,<br>
			Коли на їх пан Турн напре,<br>
			То всім сидіть в своїй ограді,<br>
			Нехай же штурмом вал бере.<br>
			Троянці так і учинили;<br>
			На вал колоддя накотили<br>
			І разний приправляли вар;<br>
			Олію, дьоготь кип’ятили,<br>
			Живицю, оливо топили,<br>
			Хто лізтиме, щоб лить на твар.
		</p>
	</div>
	<div class="poem">
		<p><a id="_ftnref54" href="#_ftn54"><sup>54</sup></a></p>
		<p>
			Турн, в міру к валу приступивши,<br>
			Скрізь на зикратому гасав;<br>
			В розсипку кінних розпустивши,<br>
			Сам як опарений кричав:<br>
			«Сюди, трусливії троянці,<br>
			На бой, шкодливії поганці!<br>
			Зарились в землю, мов кроти;<br>
			Де ваш Еней — жіночий празник?<br>
			Пряде з бабами набалдашник!<br>
			Не лепсько виглянуть сюди?»
		</p>
	</div>
	<div class="poem">
		<p>55</p>
		<p>
			І всі його так підкомандні<br>
			Кричали, лаяли троян;<br>
			Робили глузи їм досадні,<br>
			Гірш нівечили, як циган.<br>
			Пускали тучами к ним стріли,<br>
			А деякі були так смілі,<br>
			Що мали перескочить рів.<br>
			Троянці уха затикали,<br>
			Рутульців лайки не вважали,<br>
			Хоть битись всякий з них готів.
		</p>
	</div>
	<div class="poem">
		<p><a id="_ftnref56" href="#_ftn56"><sup>56</sup></a></p>
		<p>
			Турн з серця скреготав зубами,<br>
			Що в кріпості всі ні гу-гу;<br>
			А стін не розіб’єш лобами,<br>
			З посилку гнися хоть в дугу.<br>
			Злость, кажуть, сатані сестриця,<br>
			Хоть може се і небилиця,<br>
			А я скажу, що може й так:<br>
			Од злості Турн те компонує,<br>
			Мов сатана йому диктує,<br>
			Сам чорт заліз в його кабак.
		</p>
	</div>
	<div class="poem">
		<p>57</p>
		<p>
			Од злості Турн осатанівши,<br>
			Велів багаття розводить,<br>
			І військо к берегу привівши,<br>
			Казав троянський флот спалить.<br>
			Всі принялися за роботу;<br>
			(На злеє всякий ма охоту),<br>
			Огні помчалися к водам.<br>
			Хто жар, хто губку з сірниками,<br>
			Хто з головней, хто з фітилями<br>
			Погибель мчали кораблям.
		</p>
	</div>
	<div class="poem">
		<p><a id="_ftnref58" href="#_ftn58"><sup>58</sup></a></p>
		<p>
			Розжеврілось і закурилось,<br>
			Блакитне полом’я взвилось;<br>
			Од диму сонце закаптилось,<br>
			Курище к небу донеслось.<br>
			Боги в Олімпі стали чхати;<br>
			Турн їм ізволив тимфи дати,<br>
			Богинь напав від чаду дур;<br>
			Дим очі їв, лилися сльози,<br>
			З нудьги скакали так, як кози;<br>
			Зевес сам був, мов винокур.
		</p>
	</div>
	<div class="poem">
		<p><a id="_ftnref59" href="#_ftn59"><sup>59</sup></a></p>
		<p>
			Венеру ж за душу щипало,<br>
			Що з флотом поступили так;<br>
			Од жалю серце замирало,<br>
			Що сяде син на міль як рак.<br>
			В жалю, в сльозах і в гіркім смутку<br>
			Богиня сіла в просту будку,<br>
			На передку сів Купідон;<br>
			Кобила їх везе кривая,<br>
			Цібелла де жила старая,<br>
			Щоб сій язі оддать поклон.
		</p>
	</div>
	<div class="poem">
		<p>60</p>
		<p>
			Цібелла, знають во всіх школах,<br>
			Що матір’ю була богів;<br>
			Ізмолоду була не промах,<br>
			Коли ж як стала без зубів,<br>
			То тілько на печі сиділа,<br>
			З кулешиком лемішку їла<br>
			І не мішалася в діла.<br>
			Зевес їй оддавав повагу<br>
			І посилав од столу брагу,<br>
			Яку Юнона лиш пила.
		</p>
	</div>
	<div class="poem">
		<p>61</p>
		<p>
			Венера часто докучала<br>
			Зевесу самою бридней,<br>
			За те в немилость і попала,<br>
			Що нільзя показать очей.<br>
			Прийшла Цібеллу умоляти<br>
			І мусила їй обіщати<br>
			Купити збитню за алтин,<br>
			Щоб тілько Зевса умолила,<br>
			Вступиться за троян просила,<br>
			Щоб флота не лишився син.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 087.png" alt="">
	</figure>

	<div class="poem">
		<p>62</p>
		<p>
			Цібелла же була ласуха,<br>
			Для збитню рада хоть на все;<br>
			До того ж страшна говоруха,<br>
			О всякій всячині несе.<br>
			Стягли її насилу з печі,<br>
			Взяв Купідон к собі на плечі,<br>
			В будинки к Зевсу і поніс.<br>
			Зевес, свою уздрівши неню,<br>
			Убгав ввесь оселедець в жменю,<br>
			Насупив брови, зморщив ніс.
		</p>
	</div>
	<div class="poem">
		<p><a id="_ftnref63" href="#_ftn63"><sup>63</sup></a></p>
		<p>
			Цібелла перше закректала,<br>
			А послі кашлять начала,<br>
			Потім у пелену смаркала<br>
			І дух п’ять раз перевела:<br>
			«Сатурнович, змилосердися,<br>
			За рідную свою вступися! —<br>
			К Зевесу шокала стара. —<br>
			Безсмертних смертні не вважають<br>
			І тілько що не б’ють, а лають;<br>
			Осрамлена моя гора!
		</p>
	</div>
	<div class="poem">
		<p>64</p>
		<p>
			Мою ти знаєш гору Іду<br>
			І ліс, де з капищем олтар;<br>
			За них несу таку обиду,<br>
			Якой не терпить твій свинар<br>
			На зруб я продала троянцям,<br>
			Твоїм молельщикам, підданцям,<br>
			Дубків і сосен строїть флот.<br>
			Твої уста судьбам веліли,<br>
			Були щоб ідські брусся цілі,<br>
			Нетліннії од рода в род.
		</p>
	</div>
	<div class="poem">
		<p>65</p>
		<p>
			Зиркни ж тепер на тібрські води,<br>
			Дивись, як кораблі горять! —<br>
			Їх палять Турнові уроди,<br>
			Тебе і всіх нас кобенять.<br>
			Спусти їм — то таке закоять.<br>
			І власть твою собі присвоять,<br>
			І всім дадуть нам киселя;<br>
			Сплюндрують ліс, розриють Іду;<br>
			Мене ж, стару, уб’ють, мов гниду,<br>
			Тебе прогонять відсіля».
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 088.png" alt="">
	</figure>

	<div class="poem">
		<p>66</p>
		<p>
			«Та не турбуйтесь, паніматко! —<br>
			Зевес з досадою сказав. —<br>
			Провчу я всіх — і буде гладко;<br>
			Анахтем вічний — Турн пропав!»<br>
			Зиркнув, мигнув, махнув рукою<br>
			Над Тібром, чудною рікою,<br>
			Всі врозтіч кораблі пішли;<br>
			Як гуси, в воду поринали,<br>
			Із кораблів — сирени стали<br>
			І разні пісні підняли.
		</p>
	</div>
	<div class="poem">
		<p>67</p>
		<p>
			Рутульське військо і союзне<br>
			Дрижало од таких чудес;<br>
			Злякалось плем’я все окружне,<br>
			Мезап дав драла і Галес.<br>
			Пороснули і рутуляни,<br>
			Як од дощу в шатер цигани,<br>
			А тілько Турн один оставсь.<br>
			Утікачів щоб перейняти,<br>
			Щоб чудо їм розтолковати,<br>
			По всіх усюдах сам совавсь.
		</p>
	</div>
	<div class="poem">
		<p><a id="_ftnref68" href="#_ftn68"><sup>68</sup></a></p>
		<p>
			«Реб’ятушки! — кричав, — постійте!<br>
			Се ж ласка божая для нас;<br>
			Одкиньте страх і не робійте,<br>
			Прийшлось сказать Енею: пас.<br>
			Чого огнем ми не спалили,<br>
			То боги все те потопили,<br>
			Тепер троянці в западні.<br>
			Живцем в землі їх загромадим,<br>
			Разком на той світ одпровадим,<br>
			Богів се воля! вірте мні».
		</p>
	</div>
	<div class="poem">
		<p>69</p>
		<p>
			Великії у страха очі,<br>
			Вся рать неслась, хто швидше зміг.<br>
			Назад вертатись не охочі,<br>
			Всі бігли, аж не чули ніг.<br>
			Оставшись, Турн один маячив,<br>
			Нікого вкруг себе не бачив,<br>
			Стьогнув зикратого хлистом;<br>
			І шапку на очі насунув,<br>
			Во всі лопатки в лагер дунув,<br>
			Що коник аж вертів хвостом.
		</p>
	</div>
	<div class="poem">
		<p>70</p>
		<p>
			Троянці із-за стін дивились,<br>
			Пан Турн як з військом тягу дав;<br>
			Перевертням морським чудились,<br>
			На добре всяк те толковав.<br>
			Но Турнові не довіряли;<br>
			Троянці правило се знали:<br>
			В війні з врагами не плошай;<br>
			Хоть утіка — не все женися;<br>
			Хоть мов і трусить — стережися;<br>
			Скиксуєш раз — тогді прощай!
		</p>
	</div>
	<div class="poem">
		<p><a id="_ftnref71" href="#_ftn71"><sup>71</sup></a></p>
		<p>
			Для ночі вдвоє калавури<br>
			На всіх поставили баштах,<br>
			Ліхтарні вішали на шнури,<br>
			Ходили рунди по валах.<br>
			В обозі Турна тихо стало,<br>
			І тілько-тілько що блищало<br>
			Од слабих, блідних огоньків.<br>
			Враги троянські почивали,<br>
			Од трусів вилазки не ждали;<br>
			Оставмо ж сих хропти соньків.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 089.png" alt="">
	</figure>

	<div class="poem">
		<p>72</p>
		<p>
			У главной башти на сторожі<br>
			Стояли Евріал і Низ;<br>
			Хоть молоді були, та гожі<br>
			І кріпкі, храбрі, як харциз.<br>
			В них кров текла хоть не троянська,<br>
			Якась чужая — бусурманська,<br>
			Та в службі вірні козаки.<br>
			Для бою їх спіткав прасунок;<br>
			Пішли к Енею на вербунок;<br>
			Були ж обидва земляки.
		</p>
	</div>
	<div class="poem">
		<p>73</p>
		<p>
			«А що, як викравшись помалу,<br>
			Забратися в рутульський стан? —<br>
			Шептав Низ в ухо Евріалу. —<br>
			То каші наварили б там;<br>
			Тепер вони сплять з перепою,<br>
			Не дригне ні один ногою,<br>
			Хоть всім їм горла переріж.<br>
			Я думаю туди пуститься,<br>
			Перед Енеєм заслужиться<br>
			І сотню посадить на ніж».
		</p>
	</div>
	<div class="poem">
		<p><a id="_ftnref74" href="#_ftn74"><sup>74</sup></a></p>
		<p>
			«Як? сам? мене оставиш? —<br>
			Спитався Низа Евріал. —<br>
			Ні! перше ти мене удавиш,<br>
			Щоб я од земляка одстав.<br>
			Від тебе не одстану зроду,<br>
			З тобою рад в огонь і в воду,<br>
			На сто смертей піду з тобой.<br>
			Мій батько був сердюк опрічний,<br>
			Мовляв (нехай покой му вічний);<br>
			Умри на полі як герой».
		</p>
	</div>
	<div class="poem">
		<p>75</p>
		<p>
			«Пожди і пальцем в лоб торкнися, —<br>
			Товаришеві Низ сказав, —<br>
			Не все вперед — назад дивися.<br>
			Ти з лицарства глузд потеряв.<br>
			У тебе мати єсть старая,<br>
			Без сил і в бідності, слабая,<br>
			То і повинен жить для ней,<br>
			Одна оставшись без приюту,<br>
			Яку потерпить муку люту,<br>
			Таскавшись між чужих людей!
		</p>
	</div>
	<div class="poem">
		<p>76</p>
		<p>
			От я, так чисто сиротина,<br>
			Росту, як при шляху горох;<br>
			Без нені, без отця дитина,<br>
			Еней — отець, а неня — бог.<br>
			Іду хоть за чужу отчизну,<br>
			Не жаль нікому, хоть ізслизну,<br>
			А пам’ять вічну заслужу.<br>
			Тебе ж до жизні рідна в’яже,<br>
			Уб’ють тебе, вона в гріб ляже,<br>
			Живи для неї, я прошу».
		</p>
	</div>
	<div class="poem">
		<p>77</p>
		<p>
			«Розумно, Низ, ти розсуждаєш,<br>
			А о повинності мовчиш,<br>
			Которую сам добре знаєш,<br>
			Мені ж зовсім другу твердиш.<br>
			Де общеє добро в упадку,<br>
			Забудь отця, забудь і матку,<br>
			Лети повинность ісправлять;<br>
			Як ми Енею присягали,<br>
			Для його служби жизнь оддали,<br>
			Тепер не вільна в жизні мать».
		</p>
	</div>
	<div class="poem">
		<p><a id="_ftnref78" href="#_ftn78"><sup>78</sup></a></p>
		<p>
			«Іноси!» — Низ сказав, обнявшись<br>
			Со Евріалом-земляком,<br>
			І, за руки любенько взявшись,<br>
			До ратуші пішли тишком.<br>
			Іул сидів тут з старшиною,<br>
			Змовлялись, завтра як до бою<br>
			Достанеться їм приступать.<br>
			Як ось ввійшли два парубійки,<br>
			У брам змінившися од стійки,<br>
			І Низ громаді став казать:
		</p>
	</div>
	<div class="poem">
		<p><a id="_ftnref79" href="#_ftn79"><sup>79</sup></a></p>
		<p>
			«Був на часах я з Евріалом,<br>
			Ми пильновали супостат,<br>
			Вони тепер всі сплять повалом,<br>
			Уже огні їх не горять.<br>
			Дорожку знаю я окромну,<br>
			В нічну добу, в годину сонну,<br>
			Прокрастись можна поуз стан<br>
			І донести пану Енею,<br>
			Як Турн злий з челяддю своєю<br>
			На нас налазить, мов шайтан.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 090.png" alt="">
	</figure>

	<div class="poem">
		<p><a id="_ftnref80" href="#_ftn80"><sup>80</sup></a></p>
		<p>
			Коли зволяєтесь — веліте<br>
			Нам з Евріалом попитать,<br>
			Чкурнем — і поки сонце зійде,<br>
			Енея мусим повидать».<br>
			«Яка ж одвага в смутне врем’я!<br>
			Так не пропало наше плем’я?» —<br>
			Троянці всі тут заревли;<br>
			Одважних стали обнімати,<br>
			Їм дяковать і ціловати,<br>
			І красовулю піднесли.
		</p>
	</div>
	<div class="poem">
		<p><a id="_ftnref81" href="#_ftn81"><sup>81</sup></a></p>
		<p>
			Іул, Енеїв як наслідник,<br>
			Похвальну рацію сказав;<br>
			І свій палаш що звавсь побідник,<br>
			До боку Низа прив’язав.<br>
			Для милого же Евріала<br>
			Не пожалів того кинджала,<br>
			Що батько у Дідони вкрав.<br>
			І посулив за їх услугу<br>
			Землі, овець і дать по плугу,<br>
			В чиновні вивесть обіщав.
		</p>
	</div>
	<div class="poem">
		<p><a id="_ftnref82" href="#_ftn82"><sup>82</sup></a></p>
		<p>
			Сей Евріал був молоденький,<br>
			Так годів з дев’ятнадцять мав,<br>
			Де усу буть, пушок м’якенький<br>
			Біленьку шкуру пробивав;<br>
			Та був одвага і завзятий,<br>
			Силач, козак лицарковатий,<br>
			Но пред Іулом прослезивсь.<br>
			Бо з матір’ю він розставався,<br>
			Ішов на смерть і не прощався;<br>
			Козак природі покоривсь.
		</p>
	</div>
	<div class="poem">
		<p><a id="_ftnref83" href="#_ftn83"><sup>83</sup></a></p>
		<p>
			«Іул Енейович, не дайте<br>
			Паньматці вмерти од нужди,<br>
			Їй будьте сином, помагайте<br>
			І заступайте від вражди,<br>
			Од бід, напраснини, нападку;<br>
			Ви самі мали паніматку,<br>
			То в серці маєте і жаль;<br>
			Я вам старую поручаю,<br>
			За вас охотно умираю», —<br>
			Так мовив чулий Евріал.
		</p>
	</div>
	<div class="poem">
		<p><a id="_ftnref84" href="#_ftn84"><sup>84</sup></a></p>
		<p>
			«Не бійся, добрий Евріале, —<br>
			Іул йому сей дав одвіт, —<br>
			Ти служиш нам не за пропале,<br>
			На смерть несеш за нас живіт.<br>
			Твоїм буть братом не стиджуся<br>
			І неню заступать кленуся,<br>
			Тебе собою заплачу:<br>
			Пайок, одежу і кватиру,<br>
			Пшона, муки, яєць і сиру<br>
			По смерть в довольстві назначу».
		</p>
	</div>
	<div class="poem">
		<p>85</p>
		<p>
			І так, одважна наша пара<br>
			Пустилася в рутульський стан.<br>
			На те і місяць вкрила хмара,<br>
			І поле вкрив густий туман.<br>
			Було се саме опівночі;<br>
			Рутульці спали скілько мочі,<br>
			Сивуха сну їм піддала;<br>
			Роздігшися, порозкладались,<br>
			В безпечності не сподівались<br>
			Ні од кого ніяка зла.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 091.png" alt="">
	</figure>

	<div class="poem">
		<p><a id="_ftnref86" href="#_ftn86"><sup>86</sup></a></p>
		<p>
			І часовії, на мушкетах<br>
			Поклавшись, спали на заказ;<br>
			Хропли всі п’яні на пікетах,<br>
			Тут їх застав послідній час!<br>
			Переднюю побивши стражу,<br>
			Полізли в стан варити кашу;<br>
			Низ тут товаришу сказав:<br>
			«Приляж к землі ти для підслуху,<br>
			А я задам рутульцям духу,<br>
			Гляди, щоб нас хто не спіткав».
		</p>
	</div>
	<div class="poem">
		<p><a id="_ftnref87" href="#_ftn87"><sup>87</sup></a></p>
		<p>
			Сказавши, першому Раменту<br>
			Головку буйную одтяв,<br>
			Не дав зробить і тестаменту,<br>
			К чортам його навік послав.<br>
			Сей на руках знав ворожити,<br>
			Кому знав скілько віку жити,<br>
			Та не собі він був пророк.<br>
			Другим ми часто пророкуєм,<br>
			Як знахурі, чуже толкуєм,<br>
			Собі ж шукаєм циганок.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 092.png" alt="">
	</figure>

	<div class="poem">
		<p><a id="_ftnref88" href="#_ftn88"><sup>88</sup></a></p>
		<p>
			А послі Ремових він воїв<br>
			По одному всіх подушив;<br>
			І блюдолизів, ложкомоїв<br>
			Впрах, вдребезги перемізжив.<br>
			Намацавши ж самого Рема,<br>
			Потиснув, мов Хому Ярема,<br>
			Що й очі вискочили преч;<br>
			Вхвативсь за бороду кудлату<br>
			І злому Трої супостату<br>
			Макітру одділив од плеч.
		</p>
	</div>
	<div class="poem">
		<p>89</p>
		<p>
			Вблизі тут був намет Серрана,<br>
			На сього Низ і наскакав;<br>
			Він тілько що роздігсь з каптана<br>
			І смачно по вечері спав.<br>
			Низ шаблею мазнув по пупу,<br>
			Зад з головою сплющив вкупу,<br>
			Що із Серрана вийшов рак;<br>
			Бо голова між ніг вплелася,<br>
			А задня вгору піднялася;<br>
			Умер фігурно неборак!
		</p>
	</div>
	<div class="poem">
		<p>90</p>
		<p>
			І Евріал, як Низ возився,<br>
			То не гулявши простояв;<br>
			Він также к сонним докосився,<br>
			Врагів на той світ одправляв.<br>
			Колов і різав без розбору,<br>
			І як ніхто не мав з ним спору,<br>
			То поравсь, мов в кошарі вовк;<br>
			І виборних, і підпомощних,<br>
			І простих, і старших вельможних,<br>
			Хто ні попавсь, того і товк.
		</p>
	</div>
	<div class="poem">
		<p><a id="_ftnref91" href="#_ftn91"><sup>91</sup></a></p>
		<p>
			Попався Ретус Евріалу,<br>
			Сей не зовсім іще заснув;<br>
			Приїхавши од Турна з балу,<br>
			Пальонки дома ковтонув,<br>
			І тілько-тілько забувався,<br>
			Як Евріал к йому підкрався<br>
			І просто в рот кинджал уткнув,<br>
			І приколов його, як квітку,<br>
			Що баби колють на намітку,<br>
			Тут Ретус душу ізригнув.
		</p>
	</div>
	<div class="poem">
		<p>92</p>
		<p>
			Наш Евріал остервенився,<br>
			Забув, що на часок зайшов;<br>
			В намет к Мезапу був пустився,<br>
			Там може б смерть собі найшов;<br>
			Но повстрічався з другом Низом,<br>
			З запальчивим, як сам, харцизом,<br>
			Сей Евріала удержав.<br>
			«Покиньмо кров врагам пускати,<br>
			Пора нам відсіль уплітати», —<br>
			Низ Евріалові сказав.
		</p>
	</div>
	<div class="poem">
		<p><a id="_ftnref93" href="#_ftn93"><sup>93</sup></a></p>
		<p>
			Як вовк овець смиренних душить,<br>
			Коли в кошару завіта,<br>
			Курчатам тхір головки сушить,<br>
			Без крику мізок висмокта.<br>
			Як, добре врем’я угодивши<br>
			І сіркою хлів накуривши,<br>
			Без крику крадуть слимаки<br>
			Гусей, курей, качок, індиків<br>
			У гевалів і амаликів,<br>
			Що роблять часто і дяки.
		</p>
	</div>
	<div class="poem">
		<p>94</p>
		<p>
			Так наші смілії вояки<br>
			Тут мовча проливали кров;<br>
			Од ней краснілися, мов раки,<br>
			За честь і к князю за любов.<br>
			Любов к отчизні де героїть,<br>
			Там сила вража не устоїть,<br>
			Там грудь сильнійша од гармат,<br>
			Там жизнь — алтин, а смерть — копійка,<br>
			Там лицар — всякий парубійка,<br>
			Козак там чортові не брат.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 093.png" alt="">
	</figure>

	<div class="poem">
		<p><a id="_ftnref95" href="#_ftn95"><sup>95</sup></a></p>
		<p>
			Так порався Низ з Евріалом,<br>
			Дали рутульцям накарпас;<br>
			Земля взялась од крові калом,<br>
			Поляк піднявся б по сам пас,<br>
			Но наші по крові бродили,<br>
			Мов на торгу музик водили,<br>
			І убирались на простор:<br>
			Щоб швидче поспішить к Енею<br>
			Похвастать храбростю своєю<br>
			І Турнів розказать задор.
		</p>
	</div>
	<div class="poem">
		<p>96</p>
		<p>
			Уже із лагеря щасливо<br>
			Убрались наші смільчаки;<br>
			Раділо серце не трусливо,<br>
			Жвяхтіли мокрі личаки,<br>
			Із хмари місяць показався,<br>
			І од землі туман піднявся,<br>
			Все віщовало добрий путь.<br>
			Як ось Волсент гульк із долини<br>
			З полком латинської дружини.<br>
			Біда! як нашим увильнуть?
		</p>
	</div>
	<div class="poem">
		<p>97</p>
		<p>
			Дали якраз до лісу тягу,<br>
			Бистріше бігли од хортів;<br>
			Спасались бідні на одвагу<br>
			Від супостатів, ворогів.<br>
			Так пара горличок невинних<br>
			Летять спастись в лісах обширних<br>
			Од злого кібчика когтей.<br>
			Но зло, назначене судьбою,<br>
			Слідитиме скрізь за тобою,<br>
			Не утечеш за сто морей.
		</p>
	</div>
	<div class="poem">
		<p>98</p>
		<p>
			Латинці до лісу слідили<br>
			Одважних наших розбишак<br>
			І часовими окружили,<br>
			Що з лісу не шмигнеш ніяк;<br>
			А часть, розсипавшись по лісу,<br>
			Піймали одного зарізу,<br>
			То Евріала-молодця.<br>
			Тогді Низ на вербу збирався,<br>
			Як Евріал врагам попався,<br>
			Мов між вовків плоха вівця.
		</p>
	</div>
	<div class="poem">
		<p>99</p>
		<p>
			Низ — глядь, і бачить Евріала,<br>
			Що тішаться ним вороги;<br>
			Важка печаль на серце пала,<br>
			Кричить к Зевесу: «Помоги!»<br>
			Коп’є булатне направляє,<br>
			В латинців просто посилає,<br>
			Сульмону серце пробива;<br>
			Як сніп, на землю повалився,<br>
			Не вспів і охнуть, а скривився,<br>
			В послідній раз Сульмон зіва.
		</p>
	</div>
	<div class="poem">
		<p>100</p>
		<p>
			Вслід за коп’єм стрілу пускає<br>
			І просто Тагові в висок;<br>
			Душа із тіла вилітає,<br>
			На жовтий пада труп пісок.<br>
			Волсент утратив воїв пару,<br>
			Кленеть невидимую кару<br>
			І в ярості, як віл, реве:<br>
			«За кров Сульмонову і Тага<br>
			Умреш, проклята упиряга,<br>
			За ними вслід пошлю тебе».
		</p>
	</div>
	<div class="poem">
		<p><a id="_ftnref101" href="#_ftn101"><sup>101</sup></a></p>
		<p>
			І замахнувсь на Евріала,<br>
			Щоб знять головку палашем;<br>
			Тут храбрість Низова пропала,<br>
			І серце стало кулішем.<br>
			Біжить, летить, кричить щосили:<br>
			«Пеккатум робиш, фратер милий<br>
			Невинному морс задаєш:<br>
			Я стультус, лятро, розбишака,<br>
			Неквіссімус і гайдамака;<br>
			Постій! невинную кров ллєш».
		</p>
	</div>
	<div class="poem">
		<p>102</p>
		<p>
			Но, замахнувшись, не вдержався,<br>
			Волсент головку одчесав:<br>
			Головка, мов кавун качався,<br>
			Язик невнятно белькотав.<br>
			Уста коральні посиніли,<br>
			Рум’яні щоки поблідніли,<br>
			І білий цвіт в лиці пожовк;<br>
			Закрилися і ясні очі,<br>
			Покрились тьмою вічной ночі,<br>
			Навіки милий глас умовк.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 094.png" alt="">
	</figure>

	<div class="poem">
		<p>103</p>
		<p>
			Уздрівши Низ труп Евріала,<br>
			Од ярості осатанів;<br>
			Всіх злостей випустивши жала,<br>
			К Волсенту просто полетів,<br>
			Як блискавка проходить тучу,<br>
			Він так пробіг врагів між кучу<br>
			І до Волсента докосивсь:<br>
			Схватив його за чуб рукою,<br>
			Меч в серце засадив другою,<br>
			Волсент і духу тут пустивсь.
		</p>
	</div>
	<div class="poem">
		<p>104</p>
		<p>
			Як іскра, порох запаливши,<br>
			Сама з ним вкупі пропада;<br>
			Так Низ, Волсентія убивши,<br>
			І сам лишився живота;<br>
			Бо всі на його і напали,<br>
			На смерть звертіли і зім’яли<br>
			І голову зняли з плечей.<br>
			Так кончили жизнь козарлюги,<br>
			Зробивши славнії услуги<br>
			На вічность пам’яті своєй.
		</p>
	</div>
	<div class="poem">
		<p>105</p>
		<p>
			Латинці зараз ізробили<br>
			Абияк мари із дрючків;<br>
			На них Волсента положили<br>
			І понесли до земляків.<br>
			А буйні голови поклали<br>
			В мішок і теж з собой помчали,<br>
			Мов пару гарних дубівок.<br>
			Но в лагері найшли різниці,<br>
			Лежали битих м’яс копиці,<br>
			Печінок, легкого, кишок.
		</p>
	</div>
	<div class="poem">
		<p>106</p>
		<p>
			Як тілько що восток зардівся,<br>
			Світилка Фебова взійшла;<br>
			То Турн тогді уже наївся,<br>
			Оп’ять о битві помишляв.<br>
			Велів тривогу бить в клепало,<br>
			Щоб військо к бою виступало,<br>
			Оддать троянцям з баришком<br>
			За зроблену вночі потіху;<br>
			Для більшого ж з троянців сміху<br>
			Велів взять голови з мішком.
		</p>
	</div>
	<div class="poem">
		<p>107</p>
		<p>
			Свого ж держася уговору,<br>
			Троянці в кріпості сидять,<br>
			Забилися, мов миші в нору,<br>
			Лукаву кішку як уздрять.<br>
			Но дать одпор були готові<br>
			І до остатнєй каплі крові<br>
			Свою свободу боронить<br>
			І нову Трою защищати,<br>
			Рутульцям перегону дати<br>
			І Турна лютость осрамить.
		</p>
	</div>
	<div class="poem">
		<p>108</p>
		<p>
			На перву рутулян попитку<br>
			Троянці так дали в одвіт,<br>
			Що Турн собі розчухав литку,<br>
			Од стиду скорчило живіт.<br>
			Звелів з досади, гніву, злості<br>
			На глум підняти мертві кості,<br>
			На щогли голови наткнуть<br>
			Нещасних Низа з Евріалом<br>
			Перед самим троянським валом,<br>
			Щоб сим врагів своїх кольнуть.
		</p>
	</div>
	<div class="poem">
		<p>109</p>
		<p>
			Троянці зараз одгадали,<br>
			Чиї то голови стримлять;<br>
			Од жалю сльози попускали,<br>
			Таких лишившись паруб’ят.<br>
			Об мертвих вість скрізь пронеслася,<br>
			Вся рать троянська потряслася,<br>
			І душі смутку предались.<br>
			Як мати вість таку почула,<br>
			То тілько вічно не заснула,<br>
			Бо зуби у неї стялись.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 095.png" alt="">
	</figure>

	<div class="poem">
		<p>110</p>
		<p>
			А одійшовши, в груди билась,<br>
			Волосся рвала з голови,<br>
			Ревла, щипалася, дрочилась,<br>
			Мов ум змішався у вдови:<br>
			Побігла з криком вокруг вала<br>
			І голову коли пізнала<br>
			Свого синочка Евруся,<br>
			То на валу і розпласталась,<br>
			Кричала, гедзалась, качалась,<br>
			Кувікала, мов порося.
		</p>
	</div>
	<div class="poem">
		<p>111</p>
		<p>
			І диким голосом завила:<br>
			«О сину! світ моїх очей!<br>
			Чи я ж тебе на те родила,<br>
			Щоб згинув ти од злих людей?<br>
			Щоб ти мене — стару, слабую,<br>
			Завівши в землю сю чужую,<br>
			На вічний вік осиротив.<br>
			Моя ти радість і одрада,<br>
			Моя заслона і ограда;<br>
			Мене од всіх ти боронив.
		</p>
	</div>
	<div class="poem">
		<p>112</p>
		<p>
			Тепер до кого прихилюся,<br>
			Хто злую долю облегчить?<br>
			Куди в біді я притулюся?<br>
			Слабу ніхто не приглядить!<br>
			Тепер прощайте всі поклони,<br>
			Що получала во дні они<br>
			Од вдов, дівчат і молодиць;<br>
			За дивні брови соболині,<br>
			За очі ясні соколині,<br>
			Що здатний був до вечерниць.
		</p>
	</div>
	<div class="poem">
		<p>113</p>
		<p>
			Коли б мені твій труп достати<br>
			І тіло білеє обмить,<br>
			І з похороном поховати,<br>
			До ями з миром проводить.<br>
			О боги! як ви допустили,<br>
			Щоб і одинчика убили<br>
			І настромили на віху<br>
			Його козацькую головку;<br>
			Десь світ вертиться сей без толку,<br>
			Що тут дають і добрим тьху.
		</p>
	</div>
	<div class="poem">
		<p>114</p>
		<p>
			А ви, що Евруся згубили,<br>
			Щоб ваш пропав собачий рід!<br>
			Щоб ваші ж діти вас побили,<br>
			Щоб з потрухом погиб ваш плід!<br>
			Ох! Чом не звір я, чом не львиця?<br>
			Чом не скажена я вовчиця?<br>
			Щоб мні рутульців розідрать;<br>
			Щоб серце вирвать з требухою,<br>
			Умазать морду їх мазкою;<br>
			Щоб маслаки їх посмоктать».
		</p>
	</div>
	<div class="poem">
		<p><a id="_ftnref115" href="#_ftn115"><sup>115</sup></a></p>
		<p>
			Сей галас і репетовання<br>
			Троян всіх в смуток привело;<br>
			Плаксивеє з синком прощання<br>
			У всіх з очей слізки тягло.<br>
			Асканій більше всіх тут хлипав<br>
			І губи так собі задрипав,<br>
			Що мов на його сап напав.<br>
			К старій з поклоном підступивши,<br>
			На оберемок ухвативши,<br>
			В землянку з валу потаскав.
		</p>
	</div>
	<div class="poem">
		<p><a id="_ftnref116" href="#_ftn116"><sup>116</sup></a></p>
		<p>
			А тут кричать та в труби сурмлять,<br>
			Свистять в свистілки, дмуть в роги,<br>
			Квилять, брат брата в батька луплять;<br>
			В наскок яряться вороги.<br>
			Тут ржання кінське з тупотнею,<br>
			Там разний гомін з стукотнею,<br>
			Скрізь клопіт, халепа, сто лих!<br>
			Так в мідні клекотить гарячій,<br>
			Так в кабаці кричить піддячий,<br>
			Як кажуть, хоть винось святих.
		</p>
	</div>
	<div class="poem">
		<p>117</p>
		<p>
			Гей, музо, панночко цнотлива,<br>
			Ходи до мене погостить!<br>
			Будь ласкава, будь не спесива,<br>
			Дай поміч мні стишок зложить!<br>
			Дай поміч битву описати<br>
			І про війну так розказати,<br>
			Мов твій язик би говорив.<br>
			Ти, кажуть, дівка не бриклива,<br>
			Але од старості сварлива;<br>
			Прости! я, може, досадив.
		</p>
	</div>
	<div class="poem">
		<p><a id="_ftnref118" href="#_ftn118"><sup>118</sup></a></p>
		<p>
			І в самій речі проступився —<br>
			Старою дівчину назвав,<br>
			Ніхто з якою не любився,<br>
			Ні женихавсь, ні жартовав.<br>
			Ох, скілько муз таких на світі!<br>
			Во всякім городі, в повіті!<br>
			Укрили б зверху вниз Парнас.<br>
			Я музу кличу не такую:<br>
			Веселу, гарну, молодую;<br>
			Старих нехай брика Пегас.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 096.png" alt="">
	</figure>

	<div class="poem">
		<p>119</p>
		<p>
			Рутульці дралися на стіни,<br>
			Карабкалися, як жуки.<br>
			Турн з ярості дрижав і пінив,<br>
			Кричить: «Дружненько, козаки!»<br>
			В свою троянці также чергу<br>
			В одбої поралися зверху,<br>
			Рутульців плющили, як мух.<br>
			Пускали колоддя, каміння,<br>
			І враже так товкли насіння,<br>
			Що у рутульців хляв і дух.
		</p>
	</div>
	<div class="poem">
		<p><a id="_ftnref120" href="#_ftn120"><sup>120</sup></a></p>
		<p>
			Турн, бачивши троян роботу,<br>
			Як рать рутульськую трощать,<br>
			Як б’ють їх, не жалія поту,<br>
			Рутульці, мов в’юни, пищать;<br>
			Велів везти зо всіх олійниць,<br>
			Де тілько єсть, із воскобійниць,<br>
			Як можна швидче тарани.<br>
			Якраз і тарани вродились,<br>
			І воскобійники явились,<br>
			Примчались духом сатани.
		</p>
	</div>
	<div class="poem">
		<p>121</p>
		<p>
			Приставив тарани до брами,<br>
			В ворота зачали гатить;<br>
			Одвірки затряслись, мов рами,<br>
			І снасть од бою вся тріщить.<br>
			Турн сили вдвоє прикладає,<br>
			І тарани сам направляє,<br>
			І браму рушити велить.<br>
			Упала!.. Стуком оглушила,<br>
			Троян багацько подушила,<br>
			Турн в кріпость впертись норовить.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 097.png" alt="">
	</figure>

	<div class="poem">
		<p>122</p>
		<p>
			Біда троянцям! Що робити?<br>
			А муза каже: «Не жахайсь,<br>
			Не хист їх Турну побідити,<br>
			В чужую казку не мішайсь».<br>
			Троянці нап’яли всі жили<br>
			Та вмиг пролом і заложили,<br>
			І груддю стали боронить;<br>
			Рутульці бісом увивались,<br>
			Но на пролом не насовались,<br>
			А Турн не знав, і що робить.
		</p>
	</div>
	<div class="poem">
		<p><a id="_ftnref123" href="#_ftn123"><sup>123</sup></a></p>
		<p>
			Троянець Геленор одважний<br>
			І, як буряк, червоний Лик,<br>
			Горлань, верлань, кулачник страшний<br>
			І щирий кундель-степовик..<br>
			Сим двом безділля — всяке горе,<br>
			Здавалось по коліна море,<br>
			Потіха ж — голови зривать.<br>
			Давно їм в голові роїлось<br>
			І, мов на поступки, хотілось<br>
			Рутульцям перегону дать.
		</p>
	</div>
	<div class="poem">
		<p><a id="_ftnref124" href="#_ftn124"><sup>124</sup></a></p>
		<p>
			Так Геленор з червоним Ликом,<br>
			Роздігшися до сорочок,<br>
			Між вештанням, содомом, криком,<br>
			Пробралися подуть тічок.<br>
			Рутульців добре тасовали<br>
			І од рутульців получали<br>
			Квитанцію в своїх долгах.<br>
			Лик тілько тим і одличився,<br>
			Що як до Турна примостився,<br>
			То з’їздив добре по зубах.
		</p>
	</div>
	<div class="poem">
		<p>125</p>
		<p>
			Но Турн і сам був розбишака<br>
			І Лика сплющив в один мах;<br>
			Із носа бризнула кабака,<br>
			У Турна околів в ногах.<br>
			А также пану Геленору<br>
			Смертельного дали затьору,<br>
			І сей без духу тут оставсь.<br>
			Рутульців се возвеселило<br>
			І так їх серце ободрило,<br>
			Що і негідний скрізь совавсь.
		</p>
	</div>
	<div class="poem">
		<p>126</p>
		<p>
			Натиснули і напустились,<br>
			Рутульці кинулись на вал;<br>
			Троянці, як чорти, озлились,<br>
			Рутульців били наповал.<br>
			Тріщали кості, ребра, боки,<br>
			Летіли зуби, пухли щоки,<br>
			З носів і уст юшила кров:<br>
			Хто рачки ліз, а хто простягся,<br>
			Хто був шкереберть, хто качався,<br>
			Хто бив, хто різав, хто колов.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 098.png" alt="">
	</figure>

	<div class="poem">
		<p>127</p>
		<p>
			Завзятость всіх опановала,<br>
			Тут всякий пінив і яривсь;<br>
			Тут лютость всіми управляла<br>
			І всякий до надсаду бивсь.<br>
			Лигар ударом макогона<br>
			Дух випустив із Емфіона,<br>
			І сам навіки зуби стяв.<br>
			Лутецій б’єть Іліонея,<br>
			Ціней Арефа, сей Цінея,<br>
			Один другого тасовав.
		</p>
	</div>
	<div class="poem">
		<p>128</p>
		<p>
			Ремул рутульської породи,<br>
			Троюрідний був Турну сват,<br>
			Хвастун і дурень од природи,<br>
			Що ні робив, то все не в лад;<br>
			І тут начав щосил кричати,<br>
			Троянців лаять, укоряти,<br>
			Себе і Турна величать:<br>
			«Ага! проклятії поганці,<br>
			Недогарки троянські, ланці!<br>
			Тепер прийшлось вам погибать.
		</p>
	</div>
	<div class="poem">
		<p><a id="_ftnref129" href="#_ftn129"><sup>129</sup></a></p>
		<p>
			Ми вас одучим, супостати,<br>
			Морити вдов, дурить дівок;<br>
			Чужії землі однімати<br>
			І шкодити чужий садок.<br>
			Давайте вашого гульвісу,<br>
			Я вмиг його одправлю к бісу,<br>
			І вас подавимо, як мух:<br>
			Чого прийшли ви, голодрабці?<br>
			Лигать латинськії потапці?<br>
			Пождіть — ваш витісним ми дух!»
		</p>
	</div>
	<div class="poem">
		<p>130</p>
		<p>
			Іул Енейович, дочувшись<br>
			До безтолкових сих річей,<br>
			Як шкурка на огні надувшись,<br>
			Злость запалала із очей,<br>
			Вхопив камінчик — прицілився,<br>
			Зажмурив око — приложився<br>
			І Ремула по лобу хвись!<br>
			Хвастун бездушний повалився,<br>
			Іул сердешно взвеселився,<br>
			А у троян дух ожививсь.
		</p>
	</div>
	<div class="poem">
		<p><a id="_ftnref131" href="#_ftn131"><sup>131</sup></a></p>
		<p>
			Пішли кулачні накарпаси,<br>
			В виски і в зуби стусани;<br>
			Полізли тельбухи, ковбаси,<br>
			Всі пінили, як кабани.<br>
			Всі роз’ярились через міру;<br>
			По-сербськи величали віру;<br>
			Хто чим попав, то тим локшив.<br>
			Піднявся писк, стогнання, охи,<br>
			Враг на врага скакав, мов блохи,<br>
			Кусався, гриз, щипав, душив.
		</p>
	</div>
	<div class="poem">
		<p><a id="_ftnref132" href="#_ftn132"><sup>132</sup></a></p>
		<p>
			Служили у троян два брати,<br>
			Із них був всякий Голіаф;<br>
			Широкоплечий і мордатий,<br>
			І по вівці цілком глитав.<br>
			Один дражнився Битіасом,<br>
			Із Кочубейським він Тарасом<br>
			Коли б заввишки не рівнявсь;<br>
			Другий же брат Пандаром звався<br>
			І вищий од верстви здавався;<br>
			Та в’ялий, мов верблюд, тинявсь.
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 099.png" alt="">
	</figure>

	<div class="poem">
		<p>133</p>
		<p>
			Два брати, грізні ісполини,<br>
			В бою стояли у ворот,<br>
			Дрючки держали з берестини<br>
			І боронили в кріпость вход.<br>
			Вони к землі поприсідали,<br>
			Троянці ж в город одступали,<br>
			К собі манили рутулян.<br>
			Рутульці зрять — навстяж ворота,<br>
			Прожогом в кріпость вся піхота<br>
			Спішить насісти на троян.
		</p>
	</div>
	<div class="poem">
		<p>134</p>
		<p>
			Но хто лиш в город показався,<br>
			Того в яєшню і поб’ють;<br>
			Битіас з братом управлявся,<br>
			Безщадно кров рутульську ллють.<br>
			Рутульці з криком в город пруться,<br>
			Як од серпа колосся жнуться.<br>
			Як над пашней хурчать ціпи,<br>
			Так ісполинськії дрючини<br>
			Мозчили голови і спини,<br>
			І всіх молотять, мов снопи.
		</p>
	</div>
	<div class="poem">
		<p>135</p>
		<p>
			Побачив Турн таку проруху,<br>
			Од злості ввесь осатанів;<br>
			Здригнувсь, мов випив чепуруху,<br>
			К своїм на поміч полетів.<br>
			Як тілько в кріпость протаскався,<br>
			Тузити зараз і принявся,<br>
			Хто тілько під руку попавсь:<br>
			Убив він з Афідном Мерона<br>
			І зо всього побіг розгона,<br>
			Де Битіас в крові купавсь.
		</p>
	</div>
	<div class="poem">
		<p>136</p>
		<p>
			З наскоку тріснув булавою<br>
			По в’язах, великан упав;<br>
			Об землю вдаривсь головою<br>
			І кріпость всю поколихав.<br>
			Реветь і душу іспускаєть<br>
			І воздух грімом наповняєть;<br>
			На всіх напав великий страх!<br>
			Не спас ні рост, ні сила многа,<br>
			Пропав Битіас, мов стонога;<br>
			І ісполин єсть черв і прах.
		</p>
	</div>
	<div class="poem">
		<p><a id="_ftnref137" href="#_ftn137"><sup>137</sup></a></p>
		<p>
			Пандар погибель бачив брата,<br>
			Злякався, звомпив, замішавсь<br>
			І од рутульська стратилата<br>
			Якмога швидче убиравсь.<br>
			Проміж оселею хилявся,<br>
			Тини переступав, ховався,<br>
			І щоб од Турна увильнуть,<br>
			Ворота зачинив у брами<br>
			І завалив їх колоддями,<br>
			Хотів од бою оддохнуть.
		</p>
	</div>
	<div class="poem">
		<p>138</p>
		<p>
			Но як же сильно удивився,<br>
			Як Турна в кріпості уздрів;<br>
			Тогді із нужди прибодрився<br>
			І злостію ввесь закипів.<br>
			«Ага! ти, шибеник, попався,<br>
			Без зву к нам в гості нав’язався, —<br>
			Пандар до Турна закричав. —<br>
			Пожди, от зараз почастую,<br>
			Із тебе виб’ю душу злую,<br>
			До сього часу храбровав!»
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 100.png" alt="">
	</figure>

	<div class="poem">
		<p><a id="_ftnref139" href="#_ftn139"><sup>139</sup></a></p>
		<p>
			«Ану прилізь, — Турн одвічає, —<br>
			Келебердянськая верства!<br>
			Як б’ю я — брат твій теє знає,<br>
			Ходи, тобі вкручу хвоста».<br>
			Тут Пандар камінь піднімає<br>
			І в Турна зо всіх жил пускає,<br>
			Нирнув би Турн навіки в ад!<br>
			Но де Юнона ні взялася<br>
			І перед Турном розп’ялася,<br>
			Попав богиню камнем в лад.
		</p>
	</div>
	<div class="poem">
		<p>140</p>
		<p>
			Незриму чує Турн заслону,<br>
			Бодриться, скачеть на врага,<br>
			На поміч призива Юнону,<br>
			Пандара по лобу стьога,<br>
			І вовся з ніг його зшибає,<br>
			До мізку череп розбиває;<br>
			Пропав і другий великан!<br>
			Така потеря устрашила<br>
			І серце бодреє смутила<br>
			У самих храбрійших троян.
		</p>
	</div>
	<div class="poem">
		<p>141</p>
		<p>
			Удачею Турн ободрився,<br>
			По всіх усюдах смерть носив;<br>
			Як кнур свиріпий, роз’ярився<br>
			І без пощади всіх косив.<br>
			Розсік надвоє Філаріса,<br>
			В яєшню розтоптав Галіса,<br>
			Кріфею голову одтяв;<br>
			Щолкав в виски, штурхав під боки<br>
			І самії кулачні доки<br>
			Ховались, хто куди попав.
		</p>
	</div>
	<div class="poem">
		<p><a id="_ftnref142" href="#_ftn142"><sup>142</sup></a></p>
		<p>
			Троянці злеє умишляють,<br>
			Щоб преч із кріпості втікать;<br>
			Своє лахміття забирають,<br>
			Куди удасться тягу дать.<br>
			Но їх Обозний Генеральний<br>
			Над всіма остававсь начальний,<br>
			Серест вельможний обізвавсь:<br>
			«Куди? — вам сорома немає!<br>
			Хто чув? Троянець утікає!<br>
			Чого наш славний рід доживсь!
		</p>
	</div>
	<div class="poem">
		<p>143</p>
		<p>
			Один паливода ярує,<br>
			А вас тут стілько, боїтесь;<br>
			В господі вашій вередує<br>
			Рутульський шолудивий пес!<br>
			Що скаже світ про нас, трояне?<br>
			Що ми шатерники-цигане,<br>
			Що ми трусливійші жидів!<br>
			А князь наш бідний що помислить?<br>
			Адже ж за воїнів нас числить,<br>
			За внуків славнійших дідів.
		</p>
	</div>
	<div class="poem">
		<p>144</p>
		<p>
			Зберіться, Турна окружіте,<br>
			Не сто раз можна умирать;<br>
			Гуртом, гуртом його напріте,<br>
			Од вас він мусить пропадать».<br>
			Агу! Троянці схаменулись,<br>
			Та всі до Турна і сунулись;<br>
			Пан Турн тут на слизьку попав!<br>
			Виляв, хитрив і увивався,<br>
			І тілько к Тібру що добрався,<br>
			То в воду стриб — пустився вплав.<br>
		</p>
	</div>

	<figure class="illustration">
		<img class="illustration__image" loading="lazy" decoding="async" src="/Український фольклор Книги/Іван Котляревський ☼ Енеїда/ілюстрації/Іван Котляревський ☼ Енеїда — 101.png" alt="">
	</figure>

	<!-- ─────────────────────────── ПРИМІТКИ  ПОЧАТОК ─────────────────────────── -->
	<footer class="article__footer">
		<div class="article__footnotes">
			<div>
				<p><a id="_ftn1" href="#_ftnref1"><sup>1</sup></a> Нар.: Напасть не по дереву ходить, а по тих людях (Номис. — С. 37).</p>
			</div>
			<div>
				<p><a id="_ftn5" href="#_ftnref5"><sup>5</sup></a> Пред ним стоїть старий дідище — бог річки Тібр. За віруваннями стародавніх греків та римлян, у кожній річці жив однойменний з нею бог.</p>
				<p>Він був собі ковтуноватий — ковтун — жмут збитого волосся.</p>
				<p>Пелехатий — старий, запущений.</p>
			</div>
			<div>
				<p><a id="_ftn7" href="#_ftnref7"><sup>7</sup></a> Іул построїть Альбу-град — згідно з легендою, місто Альба Лонга засноване Іулом (друге ім’я Асканій), сином Енея. Альба Лонга — попередниця Рима, перша твердиня нащадків Енея на італійській землі. Наступником Іула став його молодший брат Сільвій. З роду Сільвія вийшли Ромул і Рем, які через триста років після виникнення Альби («Як тридесят промчаться годи») заснували місто Рим.</p>
				<p>З аркадянами побратайся — тобто побрататися з грецьким плем’ям, яке під проводом свого царя Евандра переселилося з Аркадії на Апеннінський півострів і осіло в Лаціумі, недалеко від того місця, де пізніше був збудований Рим. Евандр заснував грецьку колонію Паллантей (пізніша назва Палатин) і навчив місцевих жителів грамоти.</p>
			</div>
			<div>
				<p><a id="_ftn9" href="#_ftnref9"><sup>9</sup></a> У віщуванні бога річки Тібра — Тіберіна (аналогія в українському фольклорі — «очеретяний дід», водяний) особливе, ритуальне значення має двічі побачена Енеєм (у сні і наяву) — біла свиня з поросятами. У стародавніх греків і римлян принесена в жертву біла тварина найбільш бажана богам.</p>
				<p>Три, тридцять — магічне число. Тут Котляревський іде за Вергілієм:</p>

				<article class="poemArticle">
					<div class="poem">
						<p>
							Знайдеш ти льоху велику під дубом, на березі річки,<br>
							Буде лежати вона, поросят породивши аж тридцять,<br>
							Біла сама, й поросята у неї при вимені білі
						</p>
					</div>
					<!-- ─────────────────────────── ПРИМІТКИ  ПОЧАТОК ─────────────────────────── -->
					<footer class="article__footer">
						<div class="article__source">
							<p>Вергілій. — Кн. 8. — Ряд. 43 — 45.</p>
						</div>
					</footer>
					<!-- ──────────────────────────── ПРИМІТКИ КІНЕЦЬ ──────────────────────────── -->
				</article>

			</div>
			<div>
				<p><a id="_ftn10" href="#_ftnref10"><sup>10</sup></a> Евандр — аркадський цар.</p>
				<p>Ліси, вода, піски зумились — зумились — здивувалися.</p>
			</div>
			<div>
				<p><a id="_ftn13" href="#_ftnref13"><sup>13</sup></a> І в його приязнь засталявся — довірявся, здавався на його ласку. Де гардовав Евандр з попами — гордувати — гуляти. Але дане тлумачення видається неточним. Слово походить від гард — перегородка на воді для ловлі риби, звідси «займище для рибної ловлі з житлом для рибалок» («Словарь» Білецького-Носенка). Означає також: узгоджений поділ чогось, умова. У народній пісні:</p>

				<article class="poemArticle">
					<div class="poem">
						<p>
							Було тобі, пане Саво,<br>
							Гард не руйнувати,<br>
							Коли хотів запорожців<br>
							В куми собі брати
						</p>
					</div>
					<!-- ─────────────────────────── ПРИМІТКИ  ПОЧАТОК ─────────────────────────── -->
					<footer class="article__footer">
						<div class="article__source">
							<p>Афанасьев-Чужбинский А. С. Собр. соч. — С-Пб, 1892. — Т. 9. — С. 356.</p>
						</div>
					</footer>
					<!-- ──────────────────────────── ПРИМІТКИ КІНЕЦЬ ──────────────────────────── -->
				</article>

				<p>Отже, «гардувати» тут у значенні: скріпляти угоду. Узгоджується з характером Евандра, як розсудливого, тямущого господаря, який влаштовує гуляння не просто для пиятики чи з панського гонору, а по завершенні якоїсь справи.</p>
			</div>
			<div>
				<p><a id="_ftn14" href="#_ftnref14"><sup>14</sup></a> Хогь ти і грек, та цар правдивий — Евандр — виходець з Греції, а греки зруйнували Трою — батьківщину Енея.</p>
				<p>Тепер тебе я суплікую — прошу.</p>
			</div>
			<div>
				<p><a id="_ftn16" href="#_ftnref16"><sup>16</sup></a> Так лучше в сажівці втоплюся і лучше очкуром вдавлюся — сажівка, сажавка — копанка, криниця на низу, де близько до поверхні підходять грунтові води. В сажівці до води можна рукою дістати. Також ще — невелика викопана водойма біля берега річки, озера, в якій тримають живу рибу.</p>
				<p>Очкур — шнур, яким стягують у поясі штани або шаровари для підтримання їх.</p>
			</div>
			<div>
				<p><a id="_ftn17" href="#_ftnref17"><sup>17</sup></a> Турбації не заживайте — не турбуйтеся (К.).</p>
			</div>
			<div>
				<p><a id="_ftn19" href="#_ftnref19"><sup>19</sup></a> Подаються більш вишукані наїдки, ніж ті, які троянці вживали до цього. Дає обід аркадський цар Евандр, зображений великим і щедрим паном. І тут страви названі в тому порядку, в якому їх подавали на стіл.</p>
				<p>Просілне з ушками. з грінками — просілне — з засолом (К.). Ушки — невеликі вареники з м’ясним фаршем, пельмені. Грінки — тут у значенні: сухарики, суп з сухариками.</p>
				<p>Хляки — шлунок корови, теляти.</p>
				<p>Телячий, лизень — язик.</p>
				<p>Ягни — печеня. Вид наїдку (з грец. — К.).</p>
				<p>Софорок — соус до курки, приготовлений на тому бульйоні, в якому варилася курка. Три гури — три гори (пол.), дуже багато.</p>
			</div>
			<div>
				<p><a id="_ftn21" href="#_ftnref21"><sup>21</sup></a> Евандр точив гостям розкази — Евандр розповідає про один з подвигів легендарного героя Геракла (Іракла), який був здійснений на італійській землі. На крайньому заході античного світу серед океану був острів Еріф, яким володів Геріон, потвора з трьома тулубами. Після довгої мадрівки Геракл добрався до цього острова і викрав корів Геріона. На зворотному шляху на тому самому місці, де пізніше був заснований Рим, частину корів Геракла викрав велетень Как. Після жорстокого бою велетень був убитий Гераклом. За звільнення країни від злого Кака місцеві жителі установили в себе культ Геракла («Евандр і празник учредив»). Потім цей культ перейняли римляни.</p>
				<p>На задвірку хропти уклався — задвірок — частина двору позад будинку, хати.</p>
			</div>
			<div>
				<p><a id="_ftn23" href="#_ftnref23"><sup>23</sup></a> К Вулкану підтюпцем ішла — у стародавніх греків Вулкан — бог вогню і ковальської майстерності (у римлян — Гефест), син Зевса і Гери. В античних міфах фігурує кривим, незграбним, закуреним димом кузні. В «Одіссеї» Гомера та «Енеїді» Вергілія він виступає чоловіком Венери (Афродіти).</p>
			</div>
			<div>
				<p><a id="_ftn27" href="#_ftnref27"><sup>27</sup></a> Киприда, Кіпріда — ім’я Венери, походить від назви острова Кіпр, на березі якого, за одним із міфів, вона народилася з морської піни.</p>
			</div>
			<div>
				<p><a id="_ftn28" href="#_ftnref28"><sup>28</sup></a> Шишак — тут мається на увазі бойовий шолом, з вістрям зверху, на кінці якого була невеличка кулька (шишка).</p>
				<p>Кабатирка — табакерка.</p>
				<p>Насічка з черню — висічений на металі малюнок, орнамент, покритий зверху емаллю (черню) — спеціальним сплавом темно-сірого кольору для прикраси і збереження від корозії.</p>
				<p>Образки і кунштики — картинки, якими майстри прикрашали вояцький обладунок. Робили також різні написи: родові та вояцькі титули воїна, власне ім’я меча, щита, рога, бойові девізи та ін. Тут бачимо травестійне обігрування, змішування прикрас на стародавній, середньовічній та тогочасній зброї. На завершення — ще й брязкальця та дзвінки, доречні на кінській збруї, дитячих іграшках, але не на спорядженні воїна.</p>
			</div>
			<div>
				<p><a id="_ftn30" href="#_ftnref30"><sup>30</sup></a> Махнула в Пафос оддихать — йдеться про місто Пафос на острові Кіпрі, де був славнозвісний храм Афродіти (Венери), осередок культу богині.</p>
			</div>
			<div>
				<p><a id="_ftn32" href="#_ftnref32"><sup>32</sup></a> Уже онагри захрючали — онагр — кабан (К.).У словниках в такому значенні слово «онагр» більше ніде не зафіксоване. Вживається у значенні: дикий осел.</p>
			</div>
			<div>
				<p><a id="_ftn35" href="#_ftnref35"><sup>35</sup></a> А доки в паці будеш грати? — паці (рос. бабки) — дуже давня гра: розставляються різними способами фігурки з кісток тварин. По них влучають спеціальною кісткою — битою (інколи її заливають свинцем). Відомо багато різновидів гри. Грають двоє або й більше.</p>
			</div>
			<div>
				<p><a id="_ftn36" href="#_ftnref36"><sup>36</sup></a> В опрічнеє попав число — тобто в число особливих, видатних (див. також коментар: V, 74).</p>
				<p>Еней мій сват... — ніхто з роду Евандра не був одружений з кимось із роду Енея, отже, вони ніби ніякі не свати. Проте в народі сватами іноді називали людей, з якими уклали якусь угоду, яким щось продали з свого господарства чи купили у них щось. Купив, продав — породичався. З глибокої давнини іде поняття «сват», адресоване людині, з якою взагалі мав якусь справу, навіть сходився, як з противником, у бою. В «Слові о полку Ігоревім», порівнюючи битву з бенкетом, автор говорить: «Ту пир докончаша храбріи русичи: сваты попоиша, а сами полегоша за землю Рускую».</p>
			</div>
			<div>
				<p><a id="_ftn37" href="#_ftnref37"><sup>37</sup></a> Уміє і склади читать — у старій дяківській школі довго (рік, а може, й більше) зубрили окремі літери й склади і тільки потім складали їх у слова та речення.</p>
			</div>
			<div>
				<p><a id="_ftn38" href="#_ftnref38"><sup>38</sup></a> Зайдіть к лидійському народу — у стародавні часи Лідія — держава на заході Малої Азії. Згідно з легендою, етруски, які жили на Апеннінському півострові до римлян, прийшли сюди з Лідії. У поемі Вергілія розповідається, що на час прибуття Енея до Італії етруски терпіли гніт тирана Мезентія.</p>
				<p>Чинш — податок, плата за користування землею. За кріпосного права «пускати на чинш» значило замінити панщину податком, дати селянам землю в аренду.</p>
				<p>Хто жінку мав, сестру, ятровку — слово ятрівка повсюдно вживається у значенні «дружина чоловікового брата». Отже, ятрівку можуть мати тільки жінки. В такому значенні це слово уже раніше вжите в «Енеїді» (див. коментар: III, 46), зафіксоване у словниках. Однак тут дане слово вжите у значенні, яке уже в добу І. Котляревського було глибоким архаїзмом, — ятровкою звуть чоловіки жінку свого брата, братову. В такому значенні зустрічаємо це слово в «Галицько-волинському літопису» (XIII ст.), переклад якого зробив Л. Махновець: «По смерті Романовіи зустрічався був король угорський Андрій з ятрівкою своєю Анною у городі Сяноці»; «Коли ж настала зима, прийшов король у Галич і привів ятрівку свою, велику княгиню Романову» (Жовтень. — 1982. — № 7. — С. 14, 18). Тут Роман — князь галицький, Анна — його дружина, Андрій — король угорський, троюрідний брат Романа. Згадані в літопису родинні зв’язки є відгуком доби родової сім’ї, коли взяті братами жінки з чужих родів ставали в певних рамках власністю всього роду, і якщо виникала необхідність, один брат переймав обов’язки глави сім’ї другого брата.</p>
				<p>Клейноди, животи, обнови — клейноди — коштовності, також атрибути влади гетьмана, полковника та ін.</p>
				<p>Животи — життя.</p>
			</div>
			<div>
				<p><a id="_ftn43" href="#_ftnref43"><sup>43</sup></a> Амбре (франц. аmbrе) — парфуми, духи. Власне «амбра» — застосовувана в парфюмерії речовина з приємним муксусним запахом, яку добувають з кишечника китів-кашалотів.</p>
				<p>Презент (франц. ргеsent) — подарунок.</p>
			</div>
			<div>
				<p>44—45. Порядок зображених на щиті Енея казкових персонажів загалом відповідає їхній популярності. Першою в цьому ряду — казка про Івасика-Телесика. Тут же зображена казкова змія-чудовисько Жеретія.</p>
				<p>Вокруг же щита на заломах — залом — вигин, крива, поверхня сфери. На заломах — на верхній випуклій частині щита.</p>
				<p>Котигорох. Котигорошок — персонаж української народної казки.</p>
				<p>Іван-царевич, Кощій (Кащей), баба-яга — персонажі, що фігурують у багатьох українських, російських, білоруських народних казках.</p>
				<p>Кухарчич, Сучич і Налетич — казкові персонажі, зараз менше відомі. Услужливий Кузьма-Дем’ян — казковий персонаж, фігурував то як одна, то як дві особи. У І. Котляревського йдеться про одну, що підтверджує і коментоване місце, — «услужливий» вжите в однині. Подвійне ім’я зумовлене, зокрема, тим, що в кузні кують звичайно два ковалі. Кузьма-Дем’ян — коваль, також цілитель, знахар. Зв’язок між ковалем і цілителем-знахарем для сучасного читача може бути неясним. Але цей зв’язок стане зрозумілим, коли згадаємо про культ вогню, віру в його магічну силу. У фольклорній образній символіці вогонь — життя, рух, любов. У церковному календарі записані два брати Косма і Даміан, які нібито жили у другій половині III ст. недалеко від Риму і прославилися чудодійним зціленням хворих, за яке не брали ніякої винагороди, тільки просили вірити в сина божого Ісуса Христа. Прийняли мученицьку смерть від заздрісного лікаря-язичника. Канонізовані церквою брати-лікарі мають мало спільного з своїм фольклорним прототипом.</p>
				<p>Дурень з ступою — персонаж народної казки. Нар.: Носиться, як дурень з ступою (Номис. — С. 52).</p>
				<p>І славний лицар Марципан — Марципан — герой рицарського роману чи повісті, відомих на Україні та в Росії у XVIII ст.</p>
			</div>
			<div>
				<p><a id="_ftn47" href="#_ftnref47"><sup>47</sup></a> Він дожидавсь тогді вертепа — вертеп — український ляльковий театр. Власне лялькову гру знали на Україні, як і інших краях, з давніх-давен. Але вертеп виник у зв’язку з розвитком шкільної драми десь у XVII ст. Тексти вертепних драм дійшли до нас лише з другої половини XVIII ст. І. Котляревському, певне, доводилося бачити вертепні театральні дійства. Свідченням тому є згадка про вертеп в «Енеїді», п’єси «Наталка Полтавка» та «Москаль-чарівник», де письменник розвинув реалістичні традиції вертепної драми.</p>
			</div>
			<div>
				<p><a id="_ftn51" href="#_ftnref51"><sup>51</sup></a> А на зикратого сам сівши — тут зикратий — масть коня. Починаючи з першого повного видання «Енеїди» (1842), в коментаторів немає одностайності в поясненні цього слова. У словнику, доданому до першого повного видання «Енеїди», сказано: зикратий — різноокий кінь. У наступних авторитетніших виданнях — «білоокий, а сам іншої масті», «білобокий», «з білими боками». В одному з словників української мови зазначено: зикра — очі/див.: К. с. — 1889. — Кн. 9. — С. 705). Польське zirkaty — зіркатий, людина з блискучими чи то витріщеними очима. Але коли йдеться про масть, то, певне, справа не в очах, а в плямах іншої, звичайно білої масті навкруги очей. Коли для знавців може й грають якусь роль відмінності в кольорі кінських очей, то для визначення масті вони не мають значення. Тут годиться тільки те, що видно на значній віддалі. Таким чином, у даному разі зикратий — з плямою іншої масті біля ока з одного чи з обох боків. Отже, Турн їздив на різномасному коні. В минулому значення коня, так само як і вола, в господарстві та військовій справі просто неможливо переоцінити. Звичайно, люди дуже добре зналися і на тій, і на другій тягловій силі. В характеристиці, оцінці коней та волів неабияке значення мала масть та інші похідні ознаки. Так, у спеціальному дослідженні на сторінках журналу «Киевская старина» повідомлялося, що тільки на Брацлавщині (примірно теперішня Вінниччина) розрізняли двадцять відтінків масті волів та ще плюс вісімнадцять різновидів за формою ріг. І всі ці відтінки та різновиди мали свою назву-кличку. Звичайно, аж ніяк не менше існувало відтінків у масті та інших ніби несуттєвих зовнішніх ознаках, коли йшлося про коней. Під час купівлі-продажу коней грали роль не тільки відомі нам з приказки зуби (визначали вік), а й маса інших ознак, у тому числі масть. Вороні коні вважалися витривалішими від світліших мастей (буланих, білих, в яблуках та ін.). Рябі коні саме через масть поціновувалися нижче і мали не дуже добру славу. Отож, «зикратий» Турна, який далі зустрінеться ще не раз, має на собі недобру прикмету, несе рутульського вождя до його поразки і загибелі. У Вергілія про коня Турна читаємо: «Кінь фракійський під ним виграє, весь у яблуках білих» (книга дев’ята, 49). У стародавніх римлян коні з Фракії (теперішня Болгарія) славилися швидким бігом.</p>
			</div>
			<div>
				<p><a id="_ftn54" href="#_ftnref54"><sup>54</sup></a> Набалдашник — тут у значенні: накриття переважно з дорогої тканини з оздобами. Нар.: Жіночий празник (любитель жіночого товариства, жіночий угодник).</p>
			</div>
			<div>
				<p><a id="_ftn56" href="#_ftnref56"><sup>56</sup></a> Кабак — ніс.</p>
			</div>
			<div>
				<p><a id="_ftn58" href="#_ftnref58"><sup>58</sup></a> Турн їм ізволив тимфи дати — тимфа, пимфа — варварський бурсацький жарт. Бурсак Антось в романі А. Свидницького «Люборацькі» (написаний у 1861 — 1862 роках) розповідає про нього так: «Пинфа от що: візьме паперу та бавовни і скрутить папір в дудочку і в один кінець, в тонший, завине ту бавовну, запалить, роздує. Як добре курить, то запаленим кінцем візьме в рот осторожно і подме. То так сапне. Диму, як голова завбільшки, висунеться під ніс. Ще й кожухом накриють, як на кроваті спиш. Так закашляєшся, що ну! Бухикаєш та й бухикаєш... І сльози котяться, наче били» (Свидницький А. Люборацькі. — К., 1971. — С. 25).</p>
			</div>
			<div>
				<p><a id="_ftn59" href="#_ftnref59"><sup>59</sup></a> Цибелла (Кібелла) — велика мати богів і всього живого на землі, богиня родючості й відроджуваної природи.</p>
			</div>
			<div>
				<p><a id="_ftn63" href="#_ftnref63"><sup>63</sup></a> Сатурнович, змилосердися — за міфологією, Сатурн — батько Зевса, до нього правив людьми і богами.</p>
			</div>
			<div>
				<p><a id="_ftn68" href="#_ftnref68"><sup>68</sup></a> Реб’ятушки — в царській армії узвичаєне звертання воєначальників до солдатів.</p>
				<p>Пройшлось сказать Енею: пас — тут пас вживається у значенні: відступаю, пасую. Термін походить з картярської гри — відмова від участі в даному розиграші до наступної роздачі карт.</p>
			</div>
			<div>
				<p><a id="_ftn71" href="#_ftnref71"><sup>71</sup></a> Ходили рунди по валах — рунда — команда, що перевіряла вартові пости.</p>
			</div>
			<div>
				<p><a id="_ftn74" href="#_ftnref74"><sup>74</sup></a> Мій батько був сердюк опрічний — сердюки — гетьманська гвардія, утворена на Лівобережній Україні в 60-х роках XVII ст. Сердюцькі полки порівняно з територіальними полками, або, як їх ще тоді називали, городовими, були невеликі, до п’ятисот козаків. Вони охороняли резиденцію гетьмана, військову артилерію, склади продовольства і боєприпасів, виконували поліцейські функції. Перебували на повному утриманні гетьманської казни, були ліквідовані у 1726 р.</p>
				<p>Опрічний — особливий, відмінний від інших, тут: видний, видатний.</p>
			</div>
			<div>
				<p><a id="_ftn78" href="#_ftnref78"><sup>78</sup></a> Іноси! — згода, хай буде так.</p>
			</div>
			<div>
				<p><a id="_ftn79" href="#_ftnref79"><sup>79</sup></a> Дорожку знаю я окромну — тобто окрему, потайну.</p>
			</div>
			<div>
				<p><a id="_ftn80" href="#_ftnref80"><sup>80</sup></a> І красовулю піднесли — кросовуля — велика чарка (К.).</p>
			</div>
			<div>
				<p><a id="_ftn81" href="#_ftnref81"><sup>81</sup></a> Землі, овець і дать по плугу — тут у значенні: дати по плугу волів — по дві пари.</p>
				<p>В чиновні вивесть обіщав — тобто в чиновники, що займали якусь посаду в урядових установах. Чиновники належали до привілейованого стану, мали звичайно потомствене або особисте дворянство.</p>
			</div>
			<div>
				<p><a id="_ftn82" href="#_ftnref82"><sup>82</sup></a> Козак природі покоривсь — тобто підкоритися своїй козацькій вдачі.</p>
			</div>
			<div>
				<p><a id="_ftn83" href="#_ftnref83"><sup>83</sup></a> Ви сами мали паніматку — мати Іула, перша дружина Енея — Креуза, загинула під час утечі з Трої.</p>
			</div>
			<div>
				<p><a id="_ftn84" href="#_ftnref84"><sup>84</sup></a> Твоїм буть братом не стижуся — перед нами епізод, що воскрешає характерний для крзацтва звичай і показує, наскільки сильною була серед нього традиція побратимства. Воєначальник, що стоїть на вищих шаблях суспільної ієрархії, урочисто перед громадою називає своїм братом простого воїна, що добровільно йде на подвиг, клянеться заступити його матері рідного сина.</p>
				<p>І тут же — бурлескна гра: поняття з побуту російської регулярної армії — «пайок», «кватира» — поставлені в один ряд з речами патріархального козацького та селянського побуту. Все назване змішувалось і в реальному житті України кінця XVIII — початку XIX ст., проте «пайок» і «кватира» не були властиві побуту старої селянки.</p>
			</div>
			<div>
				<p><a id="_ftn86" href="#_ftnref86"><sup>86</sup></a> Пікет — передовий сторожовий пост, застава.</p>
			</div>
			<div>
				<p><a id="_ftn87" href="#_ftnref87"><sup>87</sup></a> У Вергілія про Рамента (Рамнета) читаємо:</p>

				<article class="poemArticle">
					<div class="poem">
						<p>
							Сам він був цар і віщун, і Турну-цареві був милий;<br>
							Та віщуванням загину від себе не міг відвернути
						</p>
					</div>
					<!-- ─────────────────────────── ПРИМІТКИ  ПОЧАТОК ─────────────────────────── -->
					<footer class="article__footer">
						<div class="article__source">
							<p>Вергілій. — Кн. 9. — Ряд. 327 — 328.</p>
						</div>
					</footer>
					<!-- ──────────────────────────── ПРИМІТКИ КІНЕЦЬ ──────────────────────────── -->
				</article>

				<p>Тестамент — заповіт, духівниця.</p>
			</div>
			<div>
				<p><a id="_ftn88" href="#_ftnref88"><sup>88</sup></a> Потиснув, мов Хому Ярема — маються на увазі комічні персонажі в фольклорі українського, російського та білоруського народів. Хома і Ярема фігурують у жартівливих піснях, анекдотах, лубочних картинках (малювань). В одній з пісень зустрічаємо слова, що нагадують коментований рядок «Енеїди»:</p>

				<article class="poemArticle">
					<div class="poem">
						<p>
							...Ходімо у церкву<br>
							Богу молиться.<br>
							Хома надів ризи,<br>
							А Ярема взяв книги.<br>
							Де не взявся піп та дяк —<br>
							Хома вискочив у двері,<br>
							А Ярема у вікно.<br>
							Як затис та й затис —
							Та й Хому притис...
						</p>
					</div>
					<!-- ─────────────────────────── ПРИМІТКИ  ПОЧАТОК ─────────────────────────── -->
					<footer class="article__footer">
						<div class="article__source">
							<p>Українські народні пісні в записах Осипа та Федора Бодянських. — К„ 1978. — С. 269.</p>
						</div>
					</footer>
					<!-- ──────────────────────────── ПРИМІТКИ КІНЕЦЬ ──────────────────────────── -->
				</article>

			</div>
			<div>
				<p><a id="_ftn91" href="#_ftnref91"><sup>91</sup></a> Пальонка — вид горілки.</p>
				<p>І приколов його, як квітку, Що баби колють на намітку — намітка — святкове вбрання одруженої жінки; довге, мало не до землі, покривало, яким зав’язували поверх очіпка голову. Прийнято було покійницю в домовині покривати зверху наміткою. Інколи до намітки пришпилювали воскову квітку.</p>
			</div>
			<div>
				<p><a id="_ftn93" href="#_ftnref93"><sup>93</sup></a> Агапій Шамрай так коментує це місце: «Слимаки — монастирські служки... І знову в цій строфі — яскрава картина з побуту школярів старих часів («курохватів»), які добували собі прожиток не завжди достойними способами. Цікаво відзначити, що для них господарі, у яких вони крали, то «вороже плем’я» — Гевали і Амалики. За біблією, Амалик — родоначальник племені амаликітян, що ворогувало з євреями, а Гевал — назва народу арабського походження — гевалітян, — що так само ворогував з Ізраїлем. Звідси в біблії, а потім пізніше і в мові духівництва ці назви стали загалом означати людей «чужих», «ворожих». Причому назву «гевал» вживали в зневажливому значенні — простак, грубіян та ін. Це зневажливе ставлення до міщанства і селянства з боку школярів типове для тих часів, коли навчальні заклади були ізольовані, користувалися самоврядуванням, і школярі, або «спудеї», розвивали в собі професіональну замкненість і деяку погорду до інших «неосвічених» станів. (Так само, як, наприклад, для німецьких студентів середньовічних університетів, всі, хто не належали до «ученого стану», називались звисока «філістімлянами», або скорочено — «філістерами». Знов-таки біблійна термінологія — філістімляни — народ, що ворогував з євреями)» (Котляревський І.П. Повне зібр. творів: У 2 т. — К., 1952. — Т. 1. — С. 525 — 526).</p>
				<p>Що роблять часто і дяки — мандровані дяки, бурсаки.</p>
			</div>
			<div>
				<p><a id="_ftn95" href="#_ftnref95"><sup>95</sup></a> Дали рутульцям накарпас — дали прочуханки.</p>
				<p>Кал — грязь.</p>
				<p>По сам пас (пол.) — по пояс.</p>
				<p>96. Волсент — проводир кінноти латинян.</p>
			</div>
			<div>
				<p><a id="_ftn101" href="#_ftnref101"><sup>101</sup></a> Уже знайома нам бурсацька макаронічна мова (див. коментар: IV, 46—47). Переклавши латинські слова, слід читати:</p>
				<div class="poem">
					<p>
						Гріх робиш, брате милий,<br>
						Невинному смерть задаєш:<br>
						Я дурень, розбійник, розбишака,<br>
						Найбільший негідник! гайдамака;<br>
						Постій! невинную кров ллєш.
					</p>
				</div>
				<p>На що ж розраховував Низ, звертаючись до Волсента на бурсацькому арго? Щоб збити з пантелику, виграти час, затримати піднесений над головою друга палаш. А ще мав надію, що Волсент хоч на якийсь момент прийме його за людину з свого табору, адже зрозуміле тільки бурсакам арго служило свого роду паролем.</p>
			</div>
			<div>
				<p>111—112. Ці строфи написані в дусі народних голосінь матері за сином-одинаком.</p>
			</div>
			<div>
				<p><a id="_ftn115" href="#_ftnref115"><sup>115</sup></a> Що мов на його сап напав — тут сап — утруднене, свистяче дихання через закладений ніс.</p>
			</div>
			<div>
				<p><a id="_ftn116" href="#_ftnref116"><sup>116</sup></a> ...Брат брата в батька луплять — лаються.</p>
				<p>Гак в мідні клекотить гарячій — мідня — підприємство, де плавлять мідь.</p>
				<p>Гак в кабаці кричить піддячий — кабак (рос.) — шинок. У старі часи було прийнято різні урядові укази та розпорядження читати в людних місцях: на ярмарках, площах, у шинках тощо. Звичайно, піддячому особливо доводилося підвищувати голос у шинках, щоб перекричати п’яний гамір.</p>
			</div>
			<div>
				<p><a id="_ftn118" href="#_ftnref118"><sup>118</sup></a> Парнас — гора в Греції, де, за міфологією, перебував покровитель мистецтв Аполлон і музи.</p>
				<p>Пегас — у грецькій міфології — крилатий кінь. На вершині гори Гелікон вибив копитом джерело, з якого пили воду музи і яке давало натхнення поетам.</p>
			</div>
			<div>
				<p><a id="_ftn120" href="#_ftnref120"><sup>120</sup></a> Якраз і тарани вродились — тарани застосовувалися під час штурмів фортець. Тяжку, оббиту металом колоду підвішували на канатах чи ланцюгах на поставлених на колеса поперечках. Таран підкочували до кріпосної стіни чи то брами і, розгойдуючи, били в неї колодою. Оббитому металом чи цілком металічному передньому кінцеві колоди інколи надавали форму баранячої голови. За аналогічним принципом працювали тарани — дерев’яні довбні — в олійницях. Підвішеними до стелі таранами підбивали клини, які притискали прес, що вичавлював з відповідно підготовленого насіння олію. Застосовувалися тарани і для пресування воску на воскобійнях. Тут продовжується розпочате у четвертій частині «Енеїди» травестійне обігрування, комічне зниження зброї, бойового обладунку двох воюючих армій, ототожнення їх з предметами господарського вжитку. До того ж, всі давніші види зброї беруть свій початок від предметів господарського вжитку (ті ж тарани, вся холодна або ще говорили — біла зброя, певною мірою і вогнепальна). Замість бойових таранів рутульці використовують довбні з олійниць, якими проти фортечних укріплень нічого не вдієш. Тимчасом у наступній строфі з їх допомогою військо Турна валить браму.</p>
			</div>
			<div>
				<p><a id="_ftn123" href="#_ftnref123"><sup>123</sup></a> Геленор — троянський воїн, син лідійського царя і рабині Лікімнії (Вергілій. — Кн. 9. — Ряд. 544 — 549).</p>
				<p>Лик — у Вергілія Лікос (Вергілій. — Кн. 9. — Ряд. 556 — 566).</p>
				<p>Верлань — крикун.</p>
				<p>Кундель — вівчарка степової породи.</p>
				<p>І, мов на поступки, хотілось Рутульцям перегону дать — змагаючись у бігах наввипередки чи що інше, буває, ідуть на поступки, скажімо: «починай бігти першим». Як у шахматах, починаючи гру з явно слабішим противником, інколи дають фору — знімають з дошки якусь фігуру.</p>
			</div>
			<div>
				<p><a id="_ftn124" href="#_ftnref124"><sup>124</sup></a> Пробралися подуть тичок — тобто помірятися силою в поєдинку, бою. У народних казках герої інколи, перш ніж почати поєдинок, а то й перериваючи його, дмуть тічок (місце поєдинку), щоб в такий спосіб виявити, хто з них сильніший.</p>
			</div>
			<div>
				<p><a id="_ftn129" href="#_ftnref129"><sup>129</sup></a> Лигагь латинськії потапці — потапці — особливо злиденна страва: хліб, накришений у посолену воду. Нар.: Лигай потапці, впустивши в юшку (Номис. — С. 235).</p>
			</div>
			<div>
				<p><a id="_ftn131" href="#_ftnref131"><sup>131</sup></a> По-сербськи величали віру — тобто лаялися нецензурними словами.</p>
			</div>
			<div>
				<p><a id="_ftn132" href="#_ftnref132"><sup>132</sup></a> Голіаф — біблійний велетень і силач.</p>
				<p>Один дражнився Битіасом — травестійне обігрування імені троянця Бітій у Вергілія.</p>
				<p>Із Кочубейським він Тарасом — мається на увазі слуга великих магнатів, князів Кочубеїв, які мали маєтки в Диканьці, самій Полтаві, інших місцях. Котляревський добре знав Кочубеїв і їхнє оточення. Одному з них, Семенові Михайловичу Кочубею (1778 — 1835) присвятив власноручно підготовлене видання «Енеїди» (1809).</p>
			</div>
			<div>
				<p><a id="_ftn137" href="#_ftnref137"><sup>137</sup></a> Стратилат — воєначальник, ватажок війська.</p>
			</div>
			<div>
				<p><a id="_ftn139" href="#_ftnref139"><sup>139</sup></a> Келебердянськая верства — локальна приказка. Матвій Номис до приказки «Випросталась, як семисотна верства» дає таку примітку: «Семисотні верстви були за цариці Катерини. По старих шляхах вони ще й тепер (середина XIX ст. — О. С.) іноді є: дубові, високі. Пирятинська верства теж семисотна, — себто верства, що вони стоять по старому шляху з Переяслава у Лубни» (Номис. — С. 288).</p>
				<p>Келеберда — містечко Полтавського полку.</p>
				<p>Попав богиню камнем в лад — тобто в лоно. Тут: лоно — низ живота.</p>
			</div>
			<div>
				<p><a id="_ftn142" href="#_ftnref142"><sup>142</sup></a> Генеральний обозний — одна з вищих посад у гетьманському уряді на Україні. У його віданні була організація і постачання війська, артилерія. Генеральний обозний також брав участь у зносинах з іншими державами, переговорах з іноземними послами, засідав у генеральному суді. Були також полкові обозні.</p>
			</div>
		</div>
		<div class="article__source">
			<li><a href="/Український фольклор Книги/Іван Котляревський ☼ Енеїда/" title="Іван Котляревський «Енеїда»">Іван Котляревський «Енеїда»</a></li>
		</div>
	</footer>
	<!-- ──────────────────────────── ПРИМІТКИ КІНЕЦЬ ──────────────────────────── -->
</article>

<footer class="mainFooter">
	<ul class="mainFooter__listOfLinks">
		<li><a href="/Аудіоказки/Іван Котляревський ☼ Енеїда/">Іван Котляревський «Енеїда» ☼ Аудіокнига</a></li>
	</ul>
</footer>
<!--#include virtual="/-/inc/general__page_end.inc" -->
